{
  "id": "47167",
  "name": "Молитвы на сон грядущим",
  "parent": "843",
  "text": "",
  "slavonic_text": "<p><strong>В Пас­ха́ль­ную сед­ми́цу вме́сто мо­ли́тв на сон гря­ду́щим чи­та­ют­ся ча­сы́ Па́схи.</strong></p>\n<p>Мо­ли́тва­ми свя­ты́х оте́ц на́ших, Го́спо­ди Иису́се Хрис­те́ Бо́же наш, по­ми́луй нас. <strong>А</strong>ми́нь.</p>\n<p>Сла́ва Те­бе́, Бо́же наш, сла́ва Те­бе́.</p>\n<h2>Мо­ли́тва Свя­то́му Ду́ху</h2>\n<p>Ца­рю́ Не­бе́сный, Уте́ши­телю, Ду́ше и́сти­ны, И́же вез­де́ сый и вся ис­полня́яй, Сок­ро́ви­ще бла­ги́х и жи́зни По­да́те­лю, при­иди́ и все­ли́ся в ны, и очи́сти ны от вся́кия скве́рны, и спа­си́, Бла́же, ду́ши на́ша.<strong>*</strong></p>\n<blockquote><p><strong>*</strong> <strong><em>От не­де́ли Фо­мино́й до Воз­не­се́ния вме́сто Ц</em></strong><em>арю́ Не­бе́сный:</em> <strong><em>чи­та́ет­ся тро­па́рь, глас 5:</em></strong><br />\n<strong>Х</strong>рис­то́с воск­ре́се из ме́ртвых, / сме́ртию смерть поп­ра́в, // и су́щим во гро­бе́х жи­во́т да­рова́в. <strong>Три́жды.</strong><br />\n<strong><em>От Воз­не­се́ния до Тро́ицы вме́сто Ц</em></strong><em>арю́ Не­бе́сный:</em> <strong><em>ни­чего́ не го­ворит­ся, но по́сле пред­на­чина­тель­ной мо­ли́твы «М</em></strong><em>оли́тва­ми свя­ты́х оте́ц на́ших, Го́спо­ди Иису́се Хрис­те́ Бо́же наш, по­ми́луй нас.</em> <strong><em>А</em></strong><em>ми́нь.</em><strong><em>» сра­зу чи­та́ет­ся: «С</em></strong><em>вя­ты́й Бо́же, Свя­ты́й Кре́пкий, Свя­ты́й Безс­ме́ртный, по­ми́луй нас.</em><strong><em>».</em></strong></p>\n</blockquote>\n<h2>Трис­вя­то́е</h2>\n<p>Свя­ты́й Бо́же, Свя­ты́й Кре́пкий, Свя­ты́й Безс­ме́ртный, по­ми́луй нас. <strong>Три́жды, и три пок­ло́на.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<blockquote><p><strong><em>Ког­да́ на­пи́са­но: «С</em></strong><em>ла́ва:</em><strong><em>», сле́ду­ет чи­тать: «С</em></strong><em>ла́ва От­цу́, и Сы́ну, и Свя­то́му Ду́ху</em><strong><em>»; «И</em></strong> <em>ны́не:</em><strong><em>» – «И</em></strong> <em>ны́не и при́сно, и во ве́ки ве­ко́в.</em> <strong><em>А</em></strong><em>ми́нь.</em><strong><em>». Со­от­ветс­твен­но, «С</em></strong><em>ла́ва, и ны́не:</em><strong><em>» чи­та́ет­ся по́лностью: «С</em></strong><em>ла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в.</em> <strong><em>А</em></strong><em>ми́нь.</em><strong><em>».</em></strong></p>\n</blockquote>\n<h2>Мо­ли́тва ко Прес­вя­то́й Тро́ице</h2>\n<p>Прес­вя­та́я Тро́ице, по­ми́луй нас: Го́спо­ди, очи́сти гре­хи́ на́ша; Вла­ды́ко, прос­ти́ без­за­ко́ния на́ша; Свя­ты́й, по­сети́ и ис­це­ли́ не́мо­щи на́ша, и́ме­не Тво­его́ ра́ди.</p>\n<p>Го́спо­ди, по­ми́луй. <strong>Три́жды.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва Гос­по́дня</h2>\n<p>О́тче наш, И́же еси́ на Не­бесе́х! да свя­ти́тся и́мя Твое́; да прии́дет Ца́рствие Твое́; да бу́дет во́ля Твоя́, я́ко на Не­беси́, и на зем­ли́. Хлеб наш на­су́щный даждь нам днесь. И ос­та́ви нам до́лги на́ша; я́ко­же и мы ос­тавля́ем долж­ни­ко́м на́шим; и не вве­ди́ нас во ис­ку­ше́ние, но из­ба́ви нас от лу­ка́ва­го.</p>\n<blockquote><p><strong><em>Чи­тая цер­ковнос­ла­вянс­кий текст, сле́ду­ет про­из­но­сить сло́ва так, как они́ на­печа­таны: «твое́» [твой’э́], а не «твоё» [твай’о́]; «зо­ве́м» [зов’э́м], а не «зо­вём» [зав’о́м]; «рож­де́нна­го» [рожд’э́н:а́го], а не «рож­дённо­го» [ражд’о́н:а́ва], и т.д. Звук «ё» в цер­ковнос­ла­вянс­ком язы́ке от­сутс­тву­ет.</em></strong></p>\n</blockquote>\n<h2>Тро­пари́, глас 6:</h2>\n<p>По­ми́луй нас, Го́спо­ди, по­ми́луй нас; / вся́ка­го бо от­ве́та не­до­уме́юще, / сию́ Ти мо­ли́тву я́ко Вла­ды́це гре́шнии при­но́сим: // по­ми́луй нас.</p>\n<p>Сла́ва От­цу́, и Сы́ну, и Свя­то́му Ду́ху.</p>\n<p>Го́спо­ди, по­ми́луй нас, / на Тя бо упо­ва́хом; / не прог­не́вай­ся на ны зе­ло́, / ни­же́ по­мяни́ без­за­ко́ний на́ших, / но при́зри и ны́не, я́ко бла­го­ут­ро́бен, / и из­ба́ви ны от враг на́ших: / Ты бо еси́ Бог наш, и мы лю́дие Твои́, / вси де­ла́ ру­ку́ Твое́ю, // и и́мя Твое́ при­зыва́ем.</p>\n<p>И ны́не и при́сно, и во ве́ки ве­ко́в. <strong>А</strong>ми́нь.</p>\n<p>Ми­лосе́рдия две́ри от­ве́рзи нам, / Бла­гос­ло­ве́нная Бо­горо́ди­це, / на­де́ющи­ися на Тя да не по­ги́бнем, / но да из­ба́вим­ся То­бо́ю от бед: // Ты бо еси́ спа­се́ние ро́да хрис­тиа́нска­го.</p>\n<p>Го́спо­ди, по­ми́луй. <strong>12 раз.</strong></p>\n<h2>Мо­ли́тва 1, свя­то́го Ма­ка́рия Ве­ли́ко­го, к Бо́гу От­цу́</h2>\n<p>Бо́же ве́чный и Ца­рю́ вся́ка­го соз­да́ния, спо­до́би­вый мя да́же в час сей дос­пе́ти, прос­ти́ ми гре­хи́, я́же сот­во­ри́х в сей день де́лом, сло́вом и по­мыш­ле́ни­ем, и очи́сти, Го́спо­ди, сми­ре́нную мою́ ду́шу от вся́кия скве́рны пло́ти и ду́ха; и даждь ми, Го́спо­ди, в но­щи́ сей сон прей­ти́ в ми́ре, да вос­та́в от сми­ре́нна­го ми ло́жа, бла­го­угож­ду́ прес­вя­то́му и́ме­ни Тво­ему́, во вся дни жи­вота́ мо­его́, и по­перу́ бо­рю́щия мя вра­ги́, плотс­ки́я и безп­ло́тныя. И из­ба́ви мя, Го́спо­ди, от по­мыш­ле́ний су́ет­ных, оск­вер­ня́ющих мя, и по́хо­тей лу­ка́вых. Я́ко Твое́ есть Ца́рство, и си́ла, и сла́ва, От­ца́, и Сы́на, и Свя­та́го Ду́ха, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва 2, свя­то́го Ан­тио́ха, ко Го́спо­ду на́ше­му Иису́су Хри́сту</h2>\n<p>Все­дер­жи́те­лю, Сло́во О́тчее, Сам со­вер­ше́н сый, Иису́се Хрис­те́, мно́га­го ра́ди ми­лосе́рдия Тво­его́ ни­ког­да́же от­лу­ча́й­ся ме­не́, ра­ба́ Тво­его́, но всег­да́ во мне по­чива́й. Иису́се, до́брый Па́сты­рю Твои́х ове́ц, не пре­да́ждь ме­не́ кра­моле́ змии́не, и же­ла́нию са­тани­ну́ не ос­та́ви ме­не́, я́ко се́мя тли во мне есть. Ты у́бо, Го́спо­ди Бо́же пок­ла­ня́емый, Ца­рю́ Свя­ты́й, Иису́се Хрис­те́, спя́ща мя сох­ра́ни не­мер­ца́ющим све́том, Ду́хом Твои́м Свя­ты́м, И́мже ос­вя­ти́л еси́ Твоя́ уче­ники́. Даждь, Го́спо­ди, и мне, не­дос­то́й­но­му ра­бу́ Тво­ему́, спа­се́ние Твое́ на ло́жи мое́м: прос­ве­ти́ ум мой све́том ра́зу­ма свя­та́го Ева́нге­лия Тво­его́, ду́шу лю­бо́вию Крес­та́ Тво­его́, се́рдце чис­то­то́ю сло­весе́ Тво­его́, те́ло мое́ Твое́ю Стра́стию безс­тра́стною, мысль мою́ Твои́м сми­ре́ни­ем сох­ра­ни́, и возд­ви́гни мя во вре́мя по­до́бно на Твое́ сла­вос­ло́вие. Я́ко преп­росла́влен еси́ со Без­на­ча́ль­ным Твои́м От­це́м и с Прес­вя­ты́м Ду́хом во ве́ки. <strong>А</strong>ми́нь.</p>\n<h2>Мо­ли́тва 3, ко Прес­вя­то́му Ду́ху</h2>\n<p>Го́спо­ди, Ца­рю́ Не­бе́сный, Уте́ши­телю, Ду́ше и́сти­ны, уми­лосе́рди­ся и по­ми́луй мя, гре́шна­го ра­ба́ Тво­его́, и от­пусти́ ми не­дос­то́й­но­му, и прос­ти́ вся, ели́ка Ти сог­ре­ши́х днесь я́ко че­лове́к, па́че же и не я́ко че­лове́к, но и го­ре́е ско­та́: во́ль­ныя моя́ гре­хи́ и не­во́ль­ныя, ве́до­мыя и не­ве́до­мыя, я́же от ю́нос­ти и от нау́ки злы, и я́же суть от на́гль­ства и уны́ния. А́ще и́ме­нем Твои́м кля́хся, или́ по­ху́лих е́ в по­мыш­ле́нии мое́м; или́ ко­го́ уко­ри́х, или́ ок­ле­вета́х ко­го́ гне́вом мои́м, или́ опе­ча́лих, или́ о чем прог­не́вах­ся; или́ сол­га́х, или́ без­го́дно спах; или́ нищ прии́де ко мне, и през­ре́х его́; или́ бра́та мо­его́ опе­ча́лих; или́ сва́дих, или́ ко­го́ осу­ди́х; или́ раз­ве­лича́хся, или́ раз­горде́хся, или́ разг­не́вах­ся; или́ стоя́щу ми на мо­ли́тве, ум мой о лу­ка́вствии ми́ра се­го́ под­ви́же­ся; или́ разв­ра­ще́ние по­мы́слих, или́ объ­ядо́хся, или́ опи́хся, или́ без ума́ смея́хся; или́ лу­ка́вое по­мы́слих, или́ доб­ро́ту чуж­ду́ю ви́дев, и то́ю уя́звлен бых се́рдцем; или́ не­подо́бная гла­го́лах, или́ гре­ху́ бра́та мо­его́ пос­мея́хся, моя́ же суть без­чи́слен­ная сог­ре­ше́ния; или́ о мо­ли́тве не­ради́х, или́ и́но что со­де́ях лу­ка́вое, не по́мню: та бо вся и бо́ль­ша сих со­де́ях. По­ми́луй мя, Тво́рче мой Вла­ды́ко, уны́ла­го и не­дос­то́й­на­го ра­ба́ Тво­его́, и ос­та́ви ми, и от­пусти́, и прос­ти́ мя, я́ко Благ и Че­лове­колю́бец, да с ми́ром ля́гу, ус­ну́ и по­чи́ю, блу́дный, гре́шный и окая́нный аз; и пок­ло­ню́ся, и вос­пою́, и прос­ла́влю пре­чест­но́е и́мя Твое́, со От­це́м и Еди­норо́дным Его́ Сы́ном, ны́не и при́сно, и во ве́ки. <strong>А</strong>ми́нь.</p>\n<h2>Мо­ли́тва 4, свя­то́го Ма­ка́рия Ве­ли́ко­го</h2>\n<p>Что́ Ти при­несу́, или́ что Ти воз­да́м, ве­лико­даро­ви́тый Безс­ме́ртный Ца­рю́, Ще́дре и Че­лове­колю́бче Го́спо­ди, я́ко ле­ня́ща­ся ме­не́ на Твое́ угож­де́ние и нич­то́же бла́го сот­во́рша, при­ве́л еси́ на ко­не́ц ми­моше́дша­го дне се­го́, об­ра­ще́ние и спа­се́ние ду­ши́ мое́й стро́я? Ми́лос­тив ми бу́ди, гре́шно­му и об­на­же́нно­му вся́ка­го де́ла бла́га, возс­та́ви па́дшую мою́ ду́шу, оск­вер­ни́вшу­юся в без­ме́рных сог­ре­ше́ни­их, и оты­ми́ от ме­не́ весь по́мысл лу­ка́вый ви́ди­маго се­го́ жи­тия́. Прос­ти́ моя́ сог­ре­ше́ния, еди́не Безг­ре́шне, я́же Ти сог­ре­ши́х в сей день, ве́де­ни­ем и не­ве́де­ни­ем, сло́вом, и де́лом, и по­мыш­ле́ни­ем, и все́ми мои́ми чу́вствы. Ты Сам, пок­ры­ва́я, сох­ра­ни́ мя от вся́ка­го соп­ро­ти́вна­го обс­тоя́ния Бо­же́ствен­ною Твое́ю вла́стию, и не­из­ре­че́нным че­лове­колю́би­ем, и си́лою. Очи́сти, Бо́же, очи́сти мно́жест­во гре­хо́в мои́х. Бла­гово­ли́, Го́спо­ди, из­ба́ви­ти мя от се́ти лу­ка́ва­го, и спа­си́ стра́стную мою́ ду́шу, и осе­ни́ мя све́том ли­ца́ Тво­его́, ег­да́ прии́де­ши во сла́ве, и не­осуж­де́нна ны́не сном ус­ну́ти сот­во­ри́, и без меч­та́ния, и нес­му­ще́н по́мысл ра­ба́ Тво­его́ соб­лю­ди́, и всю са­тани­ну́ де́тель от­же­ни́ от ме­не́, и прос­ве­ти́ ми ра­зу́мныя о́чи сер­де́чныя, да не ус­ну́ в смерть. И пос­ли́ ми А́нге­ла ми́рна, хра­ни́те­ля и нас­та́вни­ка ду­ши́ и те́лу мо­ему́, да из­ба́вит мя от враг мои́х; да вос­та́в со од­ра́ мо­его́, при­несу́ Ти бла­года́рствен­ныя моль­бы́. Ей, Го́спо­ди, ус­лы́ши мя, гре́шна­го и убо́га­го ра­ба́ Тво­его́, из­во­ле́ни­ем и со́вес­тию; да́руй ми вос­та́вшу сло­весе́м Твои́м по­учи́ти­ся, и уны́ние бе­со́вское да­ле́че от ме­не́ отг­на́но бы́ти сот­во­ри́ Твои́ми А́нге­лы, да бла­гос­ловлю́ и́мя Твое́ свя­то́е, и прос­ла́влю, и сла́влю Пре­чи́стую Бо­горо́ди­цу Ма­ри́ю, Ю́же дал еси́ нам гре́шным зас­тупле́ние, и при­ими́ Сию́ мо­ля́щу­юся за ны: вем бо, я́ко под­ра­жа́ет Твое́ че­лове­колю́бие, и мо­ля́щи­ся не прес­тае́т. Тоя́ зас­тупле́ни­ем, и Чест­на́го Крес­та́ зна́ме­ни­ем, и всех свя­ты́х Твои́х ра́ди, убо́гую ду́шу мою́ соб­лю­ди́, Иису́се Хрис­те́ Бо́же наш, я́ко Свят еси́ и преп­росла́влен во ве́ки. <strong>А</strong>ми́нь.</p>\n<h2>Мо­ли́тва 5</h2>\n<p>Го́спо­ди Бо́же наш, е́же сог­ре­ши́х во дни сем сло́вом, де́лом и по­мыш­ле́ни­ем, я́ко Благ и Че­лове­колю́бец, прос­ти́ ми. Ми́рен сон и без­мя­те́жен да́руй ми. А́нге­ла Тво­его́ хра­ни́те­ля пос­ли́, пок­ры­ва́юща и соб­лю­да́юща мя от вся́ка­го зла, я́ко Ты еси́ Хра­ни́тель ду­ша́м и те­лесе́м на́шим, и Те­бе́ сла́ву воз­сы­ла́ем, От­цу́, и Сы́ну, и Свя­то́му Ду́ху, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва 6</h2>\n<p>Го́спо­ди Бо́же наш, в Не­го́же ве́ро­вахом и Его́же и́мя па́че вся́ка­го и́ме­не при­зыва́ем, даждь нам, ко сну от­хо­дя́щим, ос­ла́бу ду­ши́ и те́лу, и соб­лю­ди́ нас от вся́ка­го меч­та́ния и те́мныя сла́сти кро­ме́; ус­та́ви стрем­ле́ние страс­те́й, уга­си́ разж­же́ния вос­та́ния те­ле́сна­го. Даждь нам це­лому́дрен­не по­жи́ти де́лы и сло­весы́; да доб­ро­де́тель­ное жи́тель­ство восп­рие́млю­ще, обе­това́нных не от­па­де́м бла­ги́х Твои́х, я́ко бла­гос­ло­ве́н еси́ во ве́ки. <strong>А</strong>ми́нь.</p>\n<h2>Мо­ли́тва 7, свя­то́го Иоа́нна Зла­тоу́ста</h2>\n<p><strong>24 мо­ли́твы, по чис­лу́ ча­со́в дня и но́чи.</strong></p>\n<h2>Дня:</h2>\n<p><strong>¹ Г</strong>о́спо­ди, не ли­ши́ ме­не́ Не­бе́сных Твои́х благ. <strong>² Г</strong>о́спо­ди, из­ба́ви мя ве́чных мук. <strong>³ Г</strong>о́спо­ди, умо́м ли или́ по­мыш­ле́ни­ем, сло́вом или́ де́лом сог­ре­ши́х, прос­ти́ мя. <strong>⁴ Г</strong>о́спо­ди, из­ба́ви мя вся́ка­го не­ве́де­ния, и заб­ве́ния, и ма­лоду́шия, и ока­мене́нна­го не­чу́вствия. <strong>⁵ Г</strong>о́спо­ди, из­ба́ви мя от вся́ка­го ис­ку­ше́ния. <strong>⁶ Г</strong>о́спо­ди, прос­ве­ти́ мое́ се́рдце, е́же пом­ра­чи́ лу­ка́вое по­хоте́ние. <strong>⁷ Г</strong>о́спо­ди, аз я́ко че­лове́к сог­ре­ши́х, Ты же я́ко Бог щедр по­ми́луй мя, ви́дя не́мощь ду­ши́ мо­ея́. <strong>⁸ Г</strong>о́спо­ди, пос­ли́ бла­года́ть Твою́ в по́мощь мне, да прос­ла́влю и́мя Твое́ свя­то́е. <strong>⁹ Г</strong>о́спо­ди Иису́се Хрис­те́, на­пиши́ мя ра­ба́ Тво­его́ в кни́зе жи­во́тней и да́руй ми ко­не́ц бла­ги́й. <strong>¹⁰ Г</strong>о́спо­ди Бо́же мой, а́ще и нич­то́же бла́го сот­во­ри́х пред То­бо́ю, но даждь ми по бла­года́ти Твое́й по­ложи́ти на­ча́ло бла­го́е. <strong>¹¹ Г</strong>о́спо­ди, ок­ро­пи́ в се́рдце мое́м ро́су бла­года́ти Тво­ея́. <strong>¹² Г</strong>о́спо­ди Не­бесе́ и зем­ли́, по­мяни́ мя, гре́шна­го ра­ба́ Тво­его́, сту́дна­го и не­чи́ста­го, во Ца́рствии Твое́м. <strong>А</strong>ми́нь.</p>\n<h2>Но́чи:</h2>\n<p><strong>¹ Г</strong>о́спо­ди, в по­кая́нии при­ими́ мя. <strong>² Г</strong>о́спо­ди, не ос­та́ви ме­не́. <strong>³ Г</strong>о́спо­ди, не вве­ди́ ме­не́ в на­па́сть. <strong>⁴ Г</strong>о́спо­ди, даждь ми мысль бла́гу. <strong>⁵ Г</strong>о́спо­ди, даждь ми сле́зы, и па́мять сме́ртную, и уми­ле́ние. <strong>⁶ Г</strong>о́спо­ди, даждь ми по́мысл ис­по­ве́да­ния гре­хо́в мои́х. <strong>⁷ Г</strong>о́спо­ди, даждь ми сми­ре́ние, це­лому́дрие и пос­лу­ша́ние. <strong>⁸ Г</strong>о́спо­ди, даждь ми тер­пе́ние, ве­лико­ду́шие и кро́тость. <strong>⁹ Г</strong>о́спо­ди, все­ли́ в мя ко́рень бла­ги́х, страх Твой в се́рдце мое́. <strong>¹⁰ Г</strong>о́спо­ди, спо­до́би мя лю­би́ти Тя от всея́ ду­ши́ мо­ея́ и по­мыш­ле́ния и тво­ри́ти во всем во́лю Твою́. <strong>¹¹ Г</strong>о́спо­ди, пок­ры́й мя от че­лове́к не́ко­торых, и бе­со́в, и страс­те́й, и от вся́кия ины́я не­подо́бныя ве́щи. <strong>¹² Г</strong>о́спо­ди, ве́си, я́ко тво­ри́ши, я́ко­же Ты во́ли­ши, да бу́дет во́ля Твоя́ и во мне гре́шнем, я́ко бла­гос­ло­ве́н еси́ во ве́ки. <strong>А</strong>ми́нь.</p>\n<h2>Мо­ли́тва 8, ко Го́спо­ду на́ше­му Иису́су Хри́сту</h2>\n<p>Го́спо­ди Иису́се Хрис­те́, Сы́не Бо́жий, ра́ди Чест­не́й­шия Ма́те­ре Тво­ея́, и безп­ло́тных Твои́х А́нгел, Про­ро́ка же и Пред­те́чи и Крес­ти́те­ля Тво­его́, бо­гог­ла­го́ли­вых же апо́стол, све́тлых и доб­ро­побе́дных му́че­ник, пре­подо́бных и бо­гоно́сных оте́ц, и всех свя­ты́х мо­ли́тва­ми, из­ба́ви мя нас­тоя́ща­го обс­тоя́ния бе­со́вска­го. Ей, Го́спо­ди мой и Тво́рче, не хо­тя́й сме́рти гре́шна­го, но я́ко­же об­ра­ти́ти­ся и жи́ву бы́ти ему́, даждь и мне об­ра­ще́ние окая́нно­му и не­дос­то́й­но­му; из­ми́ мя от уст па́губ­на­го зми́я, зия́юща­го пож­ре́ти мя и свес­ти́ во ад жи́ва. Ей, Го́спо­ди мой, Уте­ше́ние мое́, И́же ме­не́ ра́ди окая́нна­го в тле́нную плоть обол­ки́й­ся, ис­то́ргни мя от окая́нства и уте­ше́ние по­да́ждь ду­ши́ мое́й окая́нней. Вса­ди́ в се́рдце мое́ тво­ри́ти Твоя́ по­веле́ния, и ос­та́ви­ти лу­ка́вая дея́ния, и по­лучи́ти бла­же́нства Твоя́: на Тя́ бо, Го́спо­ди, упо­ва́х, спа­си́ мя.</p>\n<h2>Мо­ли́тва 9, ко Прес­вя­то́й Бо­горо́ди­це, свя­то́го Пет­ра́ Сту­ди́й­ско­го</h2>\n<p>К Те­бе́, Пре­чи́стей Бо́жи­ей Ма́те­ри, аз окая́нный при­па́дая мо­лю́ся: ве́си, Ца­ри́це, я́ко безп­рес­та́ни сог­ре­ша́ю и прог­невля́ю Сы́на Тво­его́ и Бо́га мо­его́, и мно́гаж­ды а́ще ка́юся, лож пред Бо́гом об­ре­та́юся, и ка́юся тре­пе́ща: не уже́ли Гос­по́дь по­рази́т мя, и по ча­се́ па́ки та́яж­де тво­рю́. Ве́ду­щи сия́, Вла­ды́чи­це моя́ Гос­по­же́ Бо­горо́ди­це, мо­лю́, да по­ми́лу­еши, да ук­ре­пи́ши и бла­га́я тво­ри́ти да по­да́си ми. Ве́си бо, Вла­ды́чи­це моя́ Бо­горо́ди­це, я́ко от­ню́д и́мам в не́на­вис­ти зла́я моя́ де­ла́, и все́ю мы́слию люб­лю́ за­ко́н Бо́га мо­его́; но не вем, Гос­по­же́ Пре­чи́стая, от­ку́ду я́же не­нави́жду, та и люб­лю́, а бла­га́я прес­ту­па́ю. Не по­пуща́й, Пре­чи́стая, во́ли мое́й со­вер­ша́ти­ся, не уго́дна бо есть, но да бу́дет во́ля Сы́на Тво­его́ и Бо́га мо­его́: да мя спа­се́т, и вра­зуми́т, и по­да́ст бла­года́ть Свя­та́го Ду́ха, да бых аз от­се́ле прес­та́л сквер­но­де́й­ства, и про́чее по­жи́л бых в по­веле́нии Сы́на Тво­его́, Ему́же по­доба́ет вся́кая сла́ва, честь и дер­жа́ва, со Без­на­ча́ль­ным Его́ От­це́м, и Прес­вя­ты́м, и Бла­ги́м, и Жи­вот­во­ря́щим Его́ Ду́хом, ны́не и при́сно, и во ве́ки ве­ко́в. <strong>A</strong>ми́нь.</p>\n<h2>Мо­ли́тва 10, ко Прес­вя­то́й Бо­горо́ди­це</h2>\n<p>Бла­га́го Ца­ря́ Бла­га́я Ма́ти, Пре­чи́стая и Бла­гос­ло­ве́нная Бо­горо́ди­це Ма­ри́е, ми́лость Сы́на Тво­его́ и Бо́га на́ше­го из­ле́й на стра́стную мою́ ду́шу и Твои́ми мо­ли́тва­ми нас­та́ви мя на дея́ния бла­га́я, да про́чее вре́мя жи­вота́ мо­его́ без по­ро́ка прей­ду́ и То­бо́ю рай да об­ря́щу, Бо­горо́ди­це Де́во, еди́на Чи́стая и Бла­гос­ло­ве́нная.</p>\n<h2>Мо­ли́тва 11, ко свя­то́му А́нге­лу хра­ни́те­лю</h2>\n<p>А́нге­ле Хрис­то́в, хра­ни́те­лю мой свя­ты́й и пок­ро­ви́те­лю ду­ши́ и те́ла мо­его́, вся́ ми прос­ти́, ели́ка сог­ре­ши́х во дне́шний день, и от вся́ка­го лу­ка́вствия про­ти́вна­го ми вра­га́ из­ба́ви мя, да ни в ко́ем­же гре­се́ прог­не́ваю Бо́га мо­его́; но мо­ли́ за мя, гре́шна­го и не­дос­то́й­на­го ра­ба́, я́ко да дос­то́й­на мя по­ка́же­ши бла́гос­ти и ми́лос­ти Всес­вя­ты́я Тро́ицы и Ма́те­ре Го́спо­да мо­его́ Иису́са Хрис­та́ и всех свя­ты́х. <strong>А</strong>ми́нь.</p>\n<h2>Кон­да́к Бо­горо́ди­це, глас 8:</h2>\n<p>Взбра́нной Во­ево́де по­беди́тель­ная, / я́ко из­ба́вль­ше­ся от злых, / бла­года́рствен­ная вос­пи­су́ем Ти ра­би́ Твои́, Бо­горо́ди­це; / но я́ко иму́щая дер­жа́ву не­побе­ди́мую, / от вся́ких нас бед сво­боди́, да зо­ве́м Ти: // ра́дуй­ся, Не­ве́сто Не­неве́стная.</p>\n<p>Прес­ла́вная Прис­но­де́во, Ма́ти Хрис­та́ Бо́га, при­неси́ на́шу мо­ли́тву Сы́ну Тво­ему́ и Бо́гу на́ше­му, да спа­се́т То­бо́ю ду́ши на́ша.</p>\n<p><strong>Бо­горо́дич­ны, глас 2:</strong></p>\n<p>Все упо­ва́ние мое́ / на Тя воз­ла­га́ю, Ма́ти Бо́жия, // сох­ра­ни́ мя под кро́вом Твои́м.</p>\n<p>Бо­горо́ди­це Де́во, / не пре́зри ме­не́ гре́шна­го, / тре́бу­юща Тво­ея́ по́мо­щи и Тво­его́ зас­тупле́ния, / на Тя́ бо упо­ва́ ду­ша́ моя́, // и по­ми́луй мя.</p>\n<h2>Мо­ли́тва свя­то́го Иоан­ни́кия</h2>\n<p>Упо­ва́ние мое́ Оте́ц, при­бе́жи­ще мое́ Сын, пок­ро́в мой Дух Свя­ты́й: Тро́ице Свя­та́я, сла́ва Те­бе́.</p>\n<p>Дос­то́й­но есть я́ко вои́стин­ну / бла­жи́ти Тя, Бо­горо́ди­цу, / Прис­нобла­же́нную и Пре­непо­ро́чную / и Ма́терь Бо́га на́ше­го. / Чест­не́й­шую Хе­руви́м / и сла́вней­шую без срав­не́ния Се­рафи́м, / без ист­ле́ния Бо́га Сло́ва ро́ждшую, // су́щую Бо­горо́ди­цу Тя ве­лича́ем<strong>*</strong>. <strong>Пок­ло́н.</strong></p>\n<blockquote><p><strong>*</strong> <strong><em>От не­де́ли Фо­мино́й до Воз­не­се́ния вме́сто мо­ли́твы Д</em></strong><em>ос­то́й­но есть:</em> <strong><em>чи­та́ет­ся за­дос­то́й­ник Па́схи, то есть при­пе́в и ир­мо́с 9-й пе́сни Пас­ха́ль­но­го ка­но́на, глас 1:</em></strong><br />\n<strong>При­пе́в: А́</strong>нгел во­пия́ше Бла­года́тней: / Чи́стая Де́во, ра́дуй­ся! / И па́ки ре­ку́: ра́дуй­ся! / Твой Сын воск­ре́се трид­не́вен от гро́ба, / и ме́ртвыя возд­ви́гну­вый: // лю́дие, ве­сели́те­ся!<br />\n<strong>Ир­мо́с: С</strong>ве­ти́ся, све­ти́ся, но́вый Иеру­сали́ме: / сла́ва бо Гос­по́дня на те­бе́ воз­сия́. / Ли­ку́й ны́не и ве­сели́ся, Сио́не. / Ты же, Чи́стая, кра­су́й­ся, Бо­горо́ди­це, // о вос­та́нии Рож­дест­ва́ Тво­его́.<br />\n<strong><em>Так же и в дру­гие дву­наде­ся́тые пра́здни­ки до их от­да́ния при­нято вме́сто мо­ли́твы Д</em></strong><em>ос­то́й­но есть:</em> <strong><em>чи­тать за­дос­то́й­ник пра́здни­ка.</em></strong></p>\n</blockquote>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>Го́спо­ди, по­ми́луй. <strong>Три́жды.</strong></p>\n<p>Го́спо­ди Иису́се Хрис­те́, Сы́не Бо́жий, мо­ли́тв ра́ди Пре­чи́стыя Тво­ея́ Ма́те­ре, пре­подо́бных и бо­гоно́сных оте́ц на́ших и всех свя­ты́х, спа­си́ мя гре́шна­го. <strong>А</strong>ми́нь.</p>\n<p><strong>Ука­зывая на пос­тель твою́, про­из­но­си сле́ду­ющую мо­ли́тву:</strong></p>\n<h2>Мо­ли́тва свя­то́го Иоа́нна Да­мас­ки­на́</h2>\n<p>Вла­ды́ко Че­лове­колю́бче, не уже́ли мне одр сей гроб бу́дет, или́ еще́ окая́нную мою́ ду́шу прос­ве­ти́ши днем? Се ми гроб пред­ле­жи́т, се ми смерть предс­тои́т. Су­да́ Тво­его́, Го́спо­ди, бою́ся и му́ки без­ко­не́чныя, зло́е же тво­ря́ не прес­таю́: Те­бе́ Го́спо­да Бо́га мо­его́ всег­да́ прог­невля́ю, и Пре­чи́стую Твою́ Ма́терь, и вся Не­бе́сныя Си́лы, и свя­та́го А́нге­ла хра­ни́те­ля мо­его́. Вем у́бо, Го́спо­ди, я́ко не­дос­то́ин есмь че­лове­колю́бия Тво­его́, но дос­то́ин есмь вся́ка­го осуж­де́ния и му́ки. Но, Го́спо­ди, или́ хо­щу́, или́ не хо­щу́, спа­си́ мя. А́ще бо пра́вед­ни­ка спа­се́ши, нич­то́же ве́лие, и а́ще чи́ста­го по­ми́лу­еши, нич­то́же ди́вно: дос­то́й­ни бо суть ми́лос­ти Тво­ея́. Но на мне гре́шнем уди­ви́ ми́лость Твою́: о сем яви́ че­лове­колю́бие Твое́, да не одо­ле́ет моя́ зло́ба Твое́й не­изг­ла­го́лан­ней бла́гос­ти и ми­лосе́рдию, и я́ко­же хо́ще­ши, уст­ро́й о мне вещь.</p>\n<p><strong>Со­бира­ясь воз­лечь на пос­тель, го­вори тро­пари́, глас 2:</strong></p>\n<p>Прос­ве­ти́ о́чи мои́, Хрис­те́ Бо́же, / да не ког­да́ ус­ну́ в смерть, / да не ког­да́ ре­че́т враг мой: // ук­ре­пи́хся на не­го́.</p>\n<p>Сла́ва От­цу́, и Сы́ну, и Свя­то́му Ду́ху.</p>\n<p>Зас­ту́пник ду­ши́ мо­ея́ бу́ди, Бо́же, / я́ко пос­ре­де́ хож­ду́ се­те́й мно́гих; / из­ба́ви мя от них и спа­си́ мя, Бла́же, // я́ко Че­лове­колю́бец.</p>\n<p>И ны́не и при́сно, и во ве́ки ве­ко́в. <strong>А</strong>ми́нь.</p>\n<p><strong>Бо­горо́ди­чен, глас 6: П</strong>рес­ла́вную Бо́жию Ма́терь, / и свя­ты́х А́нгел Свя­те́й­шую не­мо́лчно вос­пои́м, / се́рдцем и ус­ты́ Бо­горо́ди­цу Сию́ ис­по­ве́да­юще, / я́ко вои́стин­ну ро́ждшую нам Бо́га воп­ло­ще́нна, // и мо­ля́щу­юся неп­реста́нно о ду­ша́х на́ших.</p>\n<p><strong>Зна́ме­нуй се­бя́ крес­то́м и го­вори мо­ли́тву Чест­но́му Крес­ту́:</strong></p>\n<p>Да воск­ре́снет Бог, и рас­то­ча́тся вра­зи́ Его́, и да бе­жа́т от ли­ца́ Его́ не­нави́дя­щии Его́. Я́ко ис­че­за́ет дым, да ис­че́знут; я́ко та́ет воск от ли­ца́ ог­ня́, та́ко да по­ги́бнут бе́си от ли­ца́ лю́бя­щих Бо́га, и зна́ме­ну­ющих­ся кре́стным зна́ме­ни­ем, и в ве­се́лии гла­го́лю­щих: ра́дуй­ся, Пре­чест­ны́й и Жи­вот­во­ря́щий Кре́сте Гос­по́день, про­гоня́яй бе́сы си́лою на те­бе́ про­пя́та­го Го́спо­да на́ше­го Иису́са Хрис­та́, во ад сше́дша­го и поп­ра́вша­го си́лу диа́во­лю, и да­рова́вша­го нам те­бе́, Крест Свой Чест­ны́й, на прог­на́ние вся́ка­го су­пос­та́та. О Пре­чест­ны́й и Жи­вот­во­ря́щий Кре́сте Гос­по́день, по­мога́й ми со Свя­то́ю Гос­по­же́ю Де́вою Бо­горо́ди­цею и со все́ми свя­ты́ми во ве́ки. <strong>А</strong>ми́нь.</p>\n<p><strong>Или́ кра́тко:</strong></p>\n<p>Ог­ра­ди́ мя, Го́спо­ди, си́лою Чест­на́го и Жи­вот­во­ря́ща­го Тво­его́ Крес­та́ и сох­ра­ни́ мя от вся́ка­го зла.</p>\n<h2>Мо­ли́тва</h2>\n<p>Ос­ла́би, ос­та́ви, прос­ти́, Бо́же, прег­ре­ше́ния на́ша, во́ль­ная и не­во́ль­ная, я́же в сло́ве и в де́ле, я́же в ве́де­нии и не в ве́де­нии, я́же во дни́ и в но­щи́, я́же во уме́ и в по­мыш­ле́нии: вся нам прос­ти́, я́ко Благ и Че­лове­колю́бец.</p>\n<h2>Мо­ли́тва</h2>\n<p>Не­нави́дя­щих и оби́дя­щих нас прос­ти́, Го́спо­ди Че­лове­колю́бче. Бла­гот­во­ря́щим бла­госот­во­ри́. Бра́ти­ям и сро́дни­ком на́шим да́руй я́же ко спа­се́нию про­ше́ния и жизнь ве́чную. В не́мо­щех су́щия по­сети́ и ис­це­ле́ние да́руй. Я́же в мо́ри уп­ра́ви. Пу­теше́ству­ющим спу­теше́ствуй. Слу­жа́щим и ми́лу­ющим нас гре­хо́в ос­тавле́ние да́руй. За­пове́дав­ших нам не­дос­то́й­ным мо­ли́ти­ся о них по­ми́луй по ве­ли́цей Твое́й ми́лос­ти. По­мяни́, Го́спо­ди, пре́жде усо́пшия от­цы́ и бра́тию на́шу и упо­ко́й их, иде́же при­сеща́ет свет ли­ца́ Тво­его́. По­мяни́, Го́спо­ди, бра́тий на́ших пле­не́нных и из­ба́ви я́ от вся́ка­го обс­тоя́ния. По­мяни́, Го́спо­ди, пло­доно­ся́щих и доб­ро­де́ла­ющих во свя­ты́х Твои́х це́рквах, и даждь им я́же ко спа­се́нию про­ше́ния и жизнь ве́чную. По­мяни́, Го́спо­ди, и нас, сми­ре́нных, и гре́шных, и не­дос­то́й­ных раб Твои́х, и прос­ве­ти́ наш ум све́том ра́зу­ма Тво­его́, и нас­та́ви нас на сте­зю́ за́по­ведей Твои́х, мо­ли́тва­ми Пре­чи́стыя Вла­ды́чи­цы на́шея Бо­горо́ди­цы и Прис­но­де́вы Ма­ри́и и всех Твои́х свя­ты́х, я́ко бла­гос­ло­ве́н еси́ во ве́ки ве­ко́в. <strong>А</strong>ми́нь.</p>\n<h2>Ис­по­ве́да­ние гре­хо́в пов­седнев­ное</h2>\n<p>Ис­по­ве́даю Те­бе́, Го́спо­ду Бо́гу мо­ему́ и Твор­цу́, во Свя­те́й Тро́ице Еди́но­му, сла́ви­мому и пок­ла­ня́емо­му, От­цу́, и Сы́ну, и Свя­то́му Ду́ху, вся моя́ гре­хи́, я́же со­де́ях во вся дни жи­вота́ мо­его́, и на вся́кий час, и в нас­тоя́щее вре́мя, и в пре­ше́дшия дни и но́щи: де́лом, сло́вом, по­мыш­ле́ни­ем, объ­яде́ни­ем, пия́нством, тай­но­яде́ни­ем, празд­нос­ло́ви­ем, уны́ни­ем, ле́нос­тию, пре­кос­ло́ви­ем, не­пос­лу­ша́ни­ем, ок­ле­вета́ни­ем, осуж­де́ни­ем, неб­ре­же́ни­ем, са­молю́би­ем, мно­гос­тя­жа́ни­ем, хи­ще́ни­ем, неп­равдог­ла­го́ла­ни­ем, сквер­нопри­бы́тчест­вом, мше­лои́мством, рев­но­ва́ни­ем, за́вис­тию, гне́вом, па­мятоз­ло́би­ем, не́на­вис­тию, ли­хои́мством и все́ми мои́ми чу́вствы: зре́ни­ем, слу́хом, обо­ня́ни­ем, вку́сом, ося­за́ни­ем и про́чи­ми мои́ми гре­хи́, ду­ше́вны­ми вку́пе и те­ле́сны­ми, и́ми­же Те­бе́, Бо́га мо­его́ и Твор­ца́, прог­не́вах, и бли́жня­го мо­его́ онеп­ра́вдо­вах. О сих жа­ле́я, ви́нна се­бе́ Те­бе́, Бо́гу мо­ему́, предс­тав­ля́ю, и име́ю во́лю ка́яти­ся; то́чию, Го́спо­ди Бо́же мой, по­мози́ ми, со сле­за́ми сми­ре́нно мо­лю́ Тя, пре­ше́дшая же сог­ре­ше́ния моя́ ми­лосе́рди­ем Твои́м прос­ти́ ми и раз­ре­ши́ от всех сих, я́же изг­ла­го́лах пред То­бо́ю, я́ко Благ и Че­лове­колю́бец.</p>\n<p><strong>Пре́жде чем воз­ля­жешь на одр твой, сие́ все мы́слен­но сот­во­ри́:</strong></p>\n<p><strong>Пе́рвое:</strong></p>\n<p>Воз­дай бла­года­ре́ние Все­дер­жи́те­лю Бо́гу за то, что Он бла­года́тию Свое́ю да­рова́л те­бе́ пре­быть в жи­вы́х и в здра́вии ми­моше́дший день.</p>\n<p><strong>Вто­ро́е:</strong></p>\n<p>По­ложи́ сло́во с са­ми́м со­бо́ю и ис­пы­та́ние сот­во­ри́ со́вес­ти твое́й, пре­ходя́ и под­робно ис­числяя все ча­сы́ дня с то­го́ вре́ме­ни, как встал с од­ра́, и при­водя́ се­бе́ на па́мять: где был, что де­ла́л, с кем бе­се́до­вал; и так со вся́ким опа­се́ни­ем ис­пы­та́й и вос­по­мяни́ все де­ла́, по­мыш­ле́ния и да́же сло́ва, то­бо́ю от у́тра до ве́че­ра про­из­не­сен­ные.</p>\n<p><strong>Тре́тье:</strong></p>\n<p>Ес­ли сде­лал что бла­го́е в день сей, не при­писы­вай то­го́ се­бе́, но Бо́гу, да́ру­юще­му нам вся́кое бла́го; бла­года­ри́ Его́ за сие́ и мо­ли́сь, да ут­верди́т те­бя́ в сем бла­го́м де́ла­нии и по­со́бству­ет со­вер­шать и про́чие доб­рые де­ла́.</p>\n<p><strong>Чет­ве́ртое:</strong></p>\n<p>Ес­ли же что сде­лал ху­до́е, то се­бе́ при­пиши, зло́му обы́чаю и лу­ка́во­му про­из­во­ле́нию, а иног­да́ и не́мо­щи; кай­ся и мо­ли́ Че­лове­колю́бца, да да́ру­ет те­бе́ в том про­ще́ние, с тве́рдым обе­ща́ни­ем впредь не тво­рить по­доб­но­го.</p>\n<p><strong>Пя́тое:</strong></p>\n<p>Сле­за́ми прек­ло­ни́ на ми́лость Твор­ца́ тво­его́ – да­рова́ть нас­тоя́щую ночь ти́хую, без­мя­те́жную, не­оск­вер­ненную и безг­ре́шную и в сле­ду­ющий день здра́вым и бо́дрым встать на сла­вос­ло́вие всес­вя­то́го и́ме­ни Его́.</p>\n<p><strong>При­бав­ле́ние:</strong></p>\n<p><strong>Пе­рек­рестись и с мо­ли́твою зас­ни, по­мыш­ля́я День Су́дный, как предс­та­нешь Бо́гу.</strong></p>\n<p><strong>Ког­да́ от­хо­дишь ко сну, про­из­но­си:</strong></p>\n<p>В ру́це Твои́, Го́спо­ди Иису́се Хрис­те́ Бо́же мой, пре­даю́ дух мой: Ты же мя бла­гос­ло­ви́, Ты мя по­ми́луй и жи­во́т ве́чный да́руй ми. <strong>А</strong>ми́нь.</p>\n",
  "csl_text": "<p><strong>Въ пасха́льнꙋю седми́цꙋ вмѣ́стѡ мл҃твъ на со́нъ грѧдꙋ́щымъ чте́мъ часы̀ па́схи.</strong></p>\n<p>Мл҃твами ст҃ы́хъ ѻ҆тє́цъ на́шихъ, гдⷭ҇и і҆и҃се хрⷭ҇тѐ бж҃е на́шъ, поми́лꙋй на́съ. <strong>А҆</strong>ми́нь.</p>\n<p>Сла́ва тебѣ̀, бж҃е на́шъ, сла́ва тебѣ̀. </p>\n<p>Цр҃ю̀ нбⷭ҇ный, ᲂу҆тѣ́ши­те­лю, дш҃е и҆́стины, и҆́же вездѣ̀ сы́й и҆ всѧ̑ и҆сполнѧ́ѧй, сокро́вище бл҃ги́хъ и҆ жи́зни пода́телю, прїи­дѝ и҆ всели́сѧ въ ны̀, и҆ ѡ҆чи́сти ны̀ ѿ всѧ́кїѧ скве́рны, и҆ сп҃сѝ, бл҃же, дꙋ́шы на́шѧ.<strong>*</strong></p>\n<blockquote><p><strong>*</strong> <strong>Ѿ недѣ́ли ѳѡ­ми­ны̀ до воз­не­се́нїѧ вмѣ́стѡ Ц</strong>р҃ю̀ нбⷭ҇ный: <strong>чте́мъ тропа́рь, гла́съ є҃:</strong><br />\n<strong>Х</strong>рⷭ҇то́съ воскр҃се и҆з̾ ме́рт­выхъ, / сме́ртїю сме́рть попра́въ, // и҆ сꙋ́щымъ во гробѣ́хъ живо́тъ да­ро­ва́въ. <strong>Три́жды.</strong><br />\n<strong>Ѿ воз­не­се́нїѧ же до н҃-цы вмѣ́стѡ Ц</strong>р҃ю̀ нбⷭ҇ный: <strong>ничто́же глаго́лемъ, но по нача́льномъ М</strong>л҃твами ст҃ы́хъ ѻ҆тє́цъ: <strong>а҆́бїе чте́мъ С</strong>т҃ы́й бж҃е:</p>\n</blockquote>\n<p><strong>С</strong>т҃ы́й бж҃е, ст҃ы́й крѣ́пкїй, ст҃ы́й без­сме́ртный, поми́лꙋй на́съ. <strong>Три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Прест҃а́ѧ трⷪ҇це, поми́лꙋй на́съ: гдⷭ҇и, ѡ҆чи́сти грѣхѝ на́шѧ: влⷣко, прос­тѝ без­за­кѡ́нїѧ на̑ша: ст҃ы́й, по­сѣ­тѝ и҆ и҆сцѣлѝ не́мѡщи на́шѧ, и҆́мене твое­гѡ̀ ра́ди.</p>\n<p>Гдⷭ҇и, поми́лꙋй, <strong>три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Ѻ҆́</strong>ч҃е на́шъ, и҆́же є҆сѝ на нб҃сѣ́хъ! да ст҃и́тсѧ и҆́мѧ твоѐ: да прїи́детъ црⷭ҇твїе твоѐ: да бꙋ́детъ во́лѧ твоѧ̀, ꙗ҆́кѡ на нб҃сѝ, и҆ на землѝ. Хлѣ́бъ на́шъ насꙋ́щный да́ждь на́мъ дне́сь. И҆ ѡ҆ста́ви на́мъ до́лги на́шѧ: ꙗ҆́коже и҆ мы̀ ѡ҆ставлѧ́емъ дол­жни­кѡ́мъ на́шымъ: и҆ не введѝ на́съ во и҆скꙋше́нїе, но и҆зба́ви на́съ ѿ лꙋка́вагѡ.</p>\n<p><strong>[Сщ҃е́нникъ: Ꙗ҆́</strong>кѡ твоѐ є҆́сть црⷭ҇тво, и҆ си́ла, и҆ сла́ва, ѻ҆ц҃а̀, и҆ сн҃а, и҆ ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.<strong>]</strong></p>\n<h2>Тро­па­рѝ, гла́съ ѕ҃:</h2>\n<p>Поми́лꙋй на́съ, гдⷭ҇и, поми́лꙋй на́съ: / всѧ́кагѡ бо ѿвѣ́та не­доꙋ­мѣ́юще, / сїю́ ти мл҃твꙋ, ꙗ҆́кѡ влⷣцѣ, грѣ́шнїи прино́симъ: // поми́лꙋй на́съ.</p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ.</p>\n<p>Гдⷭ҇и, поми́лꙋй на́съ, / на тѧ́ бо ᲂу҆пова́хомъ: / не про­гнѣ́вайсѧ на ны̀ ѕѣлѡ̀, / нижѐ по­мѧ­нѝ без­за­ко́нїй на́шихъ, / но при́зри и҆ ны́нѣ ꙗ҆́кѡ бл҃гоꙋтро́бенъ, / и҆ и҆зба́ви ны̀ ѿ вра̑гъ на́шихъ: / ты́ бо є҆сѝ бг҃ъ на́шъ, и҆ мы̀ лю́дїе твоѝ, / всѝ дѣла̀ рꙋкꙋ̀ твоє́ю, // и҆ и҆́мѧ твоѐ при­зы­ва́емъ.</p>\n<p><strong>И҆</strong> ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Млⷭ҇рдїѧ двє́ри ѿве́рзи на́мъ, / бл҃госло­ве́ннаѧ бцⷣе, / надѣ́ющїи­сѧ на тѧ̀ да не поги́бнемъ, / но да и҆зба́вимсѧ тобо́ю ѿ бѣ́дъ, // ты́ бо є҆сѝ сп҃се́нїе ро́да хрⷭ҇тїа́нс­ка­гѡ.</p>\n<p>Гдⷭ҇и, поми́лꙋй, <strong>в҃і.</strong></p>\n<h2>Мл҃тва а҃, ст҃а́гѡ мака́рїа вели́кагѡ, къ бг҃ꙋ ѻ҆ц҃ꙋ̀:</h2>\n<p>Бж҃е вѣ́чный и҆ цр҃ю̀ всѧ́кагѡ созда́нїѧ, сподо́бивый мѧ̀ да́же въ ча́съ се́й доспѣ́ти, прос­ти́ ми грѣхѝ, ꙗ҆̀же сот­во­ри́хъ въ се́й де́нь, дѣ́ломъ, сло́вомъ и҆ по­мышле́нїемъ: и҆ ѡ҆чи́сти, гдⷭ҇и, смире́ннꙋю мою̀ дꙋ́шꙋ ѿ всѧ́кїѧ скве́рны пло́ти и҆ дꙋ́ха, и҆ да́ждь мѝ, гдⷭ҇и, въ нощѝ се́й со́нъ прейтѝ въ ми́рѣ: да воста́въ ѿ смире́ннагѡ мѝ ло́жа, бл҃гоꙋ­гож­дꙋ̀ прест҃о́мꙋ и҆́мени твое­мꙋ̀ во всѧ̑ дни̑ жи­во­та̀ моегѡ̀, и҆ по­пе­рꙋ̀ борю́щыѧ мѧ̀ врагѝ, плотс­кі̑ѧ и҆ без­плѡ́тныѧ: и҆ и҆зба́ви мѧ̀, гдⷭ҇и, ѿ по­мышле́нїй сꙋ́етныхъ, ѡ҆ск­вернѧ́ющихъ мѧ̀, и҆ по́хотей лꙋка́выхъ. Ꙗ҆́кѡ твоѐ є҆́сть црⷭ҇тво, и҆ си́ла, и҆ сла́ва, ѻ҆ц҃а̀, и҆ сн҃а, и҆ ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва в҃, ст҃а́гѡ а҆нтїо́ха, ко гдⷭ҇ꙋ на́шемꙋ і҆и҃сꙋ хрⷭ҇тꙋ̀:</h2>\n<p>Все­дер­жи́телю, сло́во ѻ҆́ч҃ее, са́мъ со­вер­ше́нъ сы́й, і҆и҃се хрⷭ҇тѐ, мно́гагѡ ра́ди млⷭ҇рдїѧ твое­гѡ̀ ни­ког­да́же ѿлꙋча́йсѧ менє̀, раба̀ твое­гѡ̀, но всег­да̀ во мнѣ̀ по­чи­ва́й. І҆и҃се, до́брый па́стырю твои́хъ ѻ҆ве́цъ, не преда́ждь менє̀ кра­мо­лѣ̀ ѕмїи́нѣ, и҆ жела́нїю са­та­ни­нꙋ̀ не ѡ҆ста́ви менє̀, ꙗ҆́кѡ сѣ́мѧ тлѝ во мнѣ̀ є҆́сть. Ты̀ ᲂу҆́бѡ, гдⷭ҇и бж҃е покла­нѧ́емый, цр҃ю̀ ст҃ы́й, і҆и҃се хрⷭ҇тѐ, спѧ́ща мѧ̀ сохра­нѝ не­мер­ца́ющимъ свѣ́томъ, дх҃омъ твои́мъ ст҃ы́мъ, и҆́мже ѡ҆ст҃и́лъ є҆сѝ твоѧ̑ ᲂу҆ч҃нкѝ. Да́ждь, гдⷭ҇и, и҆ мнѣ̀ не­дос­то́йномꙋ рабꙋ̀ твое­мꙋ̀ сп҃се́нїе твоѐ на ло́жи мое́мъ: прос­вѣ­тѝ ᲂу҆́мъ мо́й свѣ́томъ ра́зꙋма ст҃а́гѡ є҆ѵⷢ҇лїа твое­гѡ̀, дꙋ́шꙋ любо́вїю крⷭ҇та̀ твое­гѡ̀, се́рдце чис­то­то́ю сло­ве­сѐ твое­гѡ̀, тѣ́ло моѐ твое́ю стрⷭ҇тїю безс­тра́стною: мы́сль мою̀ твои́мъ смире́нїемъ сохра­нѝ, и҆ возд­ви́гни мѧ̀ во вре́мѧ подо́бно на твоѐ сла­восло́вїе. Ꙗ҆́кѡ пре­просла́вленъ є҆сѝ со без­на­ча́льнымъ твои́мъ ѻ҆ц҃е́мъ и҆ съ прест҃ы́мъ дх҃омъ, во вѣ́ки. <strong>А҆</strong>ми́нь.</p>\n<h2>Мл҃тва г҃, ко прест҃о́мꙋ дх҃ꙋ:</h2>\n<p>Гдⷭ҇и, цр҃ю̀ нбⷭ҇ный, ᲂу҆тѣ́ши­те­лю, дш҃е и҆́стины, ᲂу҆млⷭ҇рдисѧ, и҆ поми́лꙋй мѧ̀ грѣ́шнаго раба̀ твое­го̀, и҆ ѿпꙋс­ти́ ми не­дос­то́йномꙋ, и҆ прос­тѝ всѧ̑, є҆ли̑ка тѝ согрѣ­ши́хъ дне́сь ꙗ҆́кѡ че­ло­вѣ́къ, па́че же и҆ не ꙗ҆́кѡ че­ло­вѣ́къ, но и҆ горѣ́е скота̀: вѡ́льныѧ моѧ̑ грѣхѝ и҆ невѡ́льныѧ, вѣ́дѡмыѧ и҆ невѣ́дѡмыѧ, ꙗ҆̀же ѿ ю҆́ности и҆ ѿ наꙋ́ки ѕлы̀, и҆ ꙗ҆̀же сꙋ́ть ѿ на́гльст­ва и҆ ᲂу҆ны́нїѧ. А҆́ще и҆́ме­немъ твои́мъ клѧ́хсѧ, и҆лѝ похꙋ́лихъ є҆̀ въ по­мышле́нїи мое́мъ: и҆лѝ кого̀ ᲂу҆кори́хъ, и҆лѝ ѡ҆кле­ве­та́хъ кого̀ гнѣ́вомъ мои́мъ, и҆лѝ ѡ҆печа́лихъ, и҆лѝ ѡ҆ че́мъ про­гнѣ́вахсѧ: и҆лѝ солга́хъ, и҆лѝ безго́днѡ спа́хъ: и҆лѝ ни́щъ прїи́де ко мнѣ̀, и҆ пре­зрѣ́хъ є҆го̀: и҆лѝ бра́та моего̀ ѡ҆печа́лихъ: и҆лѝ сва́дихъ, и҆лѝ кого̀ ѡ҆сꙋди́хъ: и҆лѝ раз­ве­ли­ча́хсѧ, и҆лѝ раз­гор­дѣ́хсѧ, и҆лѝ раз­гнѣ́вахсѧ: и҆лѝ стоѧ́щꙋ мѝ на мл҃твѣ, ᲂу҆́мъ мо́й ѡ҆ лꙋка́вст­вїи мі́ра сегѡ̀ подви́жесѧ: и҆лѝ раз­вра­ще́нїе помы́слихъ, и҆лѝ ѡ҆б̾ѧдо́хсѧ, и҆лѝ ѡ҆пи́хсѧ, и҆лѝ без̾ ᲂу҆ма̀ смѣѧ́хсѧ: и҆лѝ лꙋка́вое помы́слихъ, и҆лѝ добро́тꙋ чꙋждꙋ́ю ви́дѣвъ, и҆ то́ю ᲂу҆ѧ́звленъ бы́хъ се́рд­цемъ: и҆лѝ не­по­дѡ́бнаѧ глаго́лахъ, и҆лѝ грѣхꙋ̀ бра́та моегѡ̀ посмѣѧ́хсѧ, моѧ̑ же сꙋ́ть безчи́слєннаѧ согрѣ­шє́нїѧ: и҆лѝ ѡ҆ мл҃твѣ не­ра­ди́хъ, и҆лѝ и҆́но что̀ содѣ́ѧхъ лꙋка́вое, не по́мню: та̑ бо всѧ̑ и҆ бѡ́льша си́хъ содѣ́ѧхъ. Поми́лꙋй мѧ̀, тво́рче мо́й влⷣко, ᲂу҆ны́лаго и҆ не­дос­то́йнаго раба̀ твое­го̀: и҆ ѡ҆ста́ви мѝ, и҆ ѿпꙋс­тѝ, и҆ прос­ти́ мѧ, ꙗ҆́кѡ бл҃гъ и҆ чл҃вѣ­ко­лю́бецъ: да съ ми́ромъ лѧ́гꙋ, ᲂу҆снꙋ̀ и҆ почі́ю, блꙋ́дный, грѣ́шный и҆ ѡ҆каѧ́нный а҆́зъ: и҆ покло­ню́сѧ, и҆ вос­пою̀, и҆ про­сла́влю пречтⷭ҇но́е и҆́мѧ твоѐ, со ѻ҆ц҃е́мъ и҆ є҆ди­но­ро́днымъ є҆гѡ̀ сн҃омъ, ны́нѣ и҆ при́снѡ, и҆ во вѣ́ки. <strong>А҆</strong>ми́нь.</p>\n<h2>Мл҃тва д҃, ст҃а́гѡ мака́рїа вели́кагѡ:</h2>\n<p>Что́ ти при­не­сꙋ̀, и҆лѝ что́ ти возда́мъ, ве­ли­ко­да­ро­ви́тый без­сме́ртный цр҃ю̀, ще́дре и҆ чл҃вѣ­ко­лю́бче, гдⷭ҇и, ꙗ҆́кѡ лѣнѧ́щасѧ менѐ на твоѐ ᲂу҆гожде́нїе, и҆ ничто́же бл҃го сотво́рша, приве́лъ є҆сѝ на коне́цъ ми­мо­ше́дшагѡ днѐ сегѡ̀, ѡ҆браще́нїе и҆ сп҃се́нїе дꙋшѝ мое́й стро́ѧ; Млⷭ҇тивъ мѝ бꙋ́ди, грѣ́шномꙋ и҆ ѡ҆бнаже́нномꙋ всѧ́кагѡ дѣ́ла бл҃га, возс­та́ви па́дшꙋю мою̀ дꙋ́шꙋ, ѡ҆ск­верни́вшꙋю­сѧ въ безмѣ́рныхъ согрѣ­ше́нїихъ, и҆ ѿимѝ ѿ менє̀ ве́сь по́мыслъ лꙋка́вый ви́ди­ма­гѡ сегѡ̀ житїѧ̀. Прос­тѝ моѧ̑ согрѣ­шє́нїѧ, є҆ди́не без­грѣ́шне, ꙗ҆́же тѝ согрѣ­ши́хъ въ се́й де́нь, вѣ́дѣ­нїемъ и҆ невѣ́дѣ­нїемъ, сло́вомъ, и҆ дѣ́ломъ, и҆ по­мышле́нїемъ, и҆ всѣ́ми мои́ми чꙋ́вствы. Ты̀ са́мъ, покры­ва́ѧ, сохра­ни́ мѧ ѿ всѧ́кагѡ сопро­ти́внагѡ ѡ҆бстоѧ́нїѧ, бжⷭ҇твенною твое́ю вла́стїю, и҆ неизре­че́ннымъ чл҃вѣ­ко­лю́бїемъ, и҆ си́лою. Ѡ҆чи́сти, бж҃е, ѡ҆чи́сти мно́жест­во грѣхѡ́въ мои́хъ. Бл҃го­во­лѝ, гдⷭ҇и, и҆зба́вити мѧ̀ ѿ сѣ́ти лꙋка́вагѡ, и҆ сп҃сѝ стра́стнꙋю мою̀ дꙋ́шꙋ, и҆ ѡ҆сѣни́ мѧ свѣ́томъ лица̀ твое­гѡ̀, є҆гда̀ прїи́деши во сла́вѣ, и҆ неѡ­сꙋж­де́нна ны́нѣ сно́мъ ᲂу҆снꙋ́ти сот­во­рѝ, и҆ без̾ мечта́нїѧ: и҆ несмꙋ­ще́нъ по́мыслъ раба̀ твое­гѡ̀ соблю­дѝ, и҆ всю̀ са­та­ни­нꙋ̀ дѣ́тель ѿженѝ ѿ менє̀, и҆ прос­вѣ­ти́ ми разꙋ̑мныѧ ѻ҆́чи сердє́чныѧ, да не ᲂу҆снꙋ̀ въ сме́рть. И҆ посли́ ми а҆́гг҃ла ми́рна, храни́телѧ и҆ наста́вника дꙋшѝ и҆ тѣ́лꙋ моемꙋ̀, да и҆зба́витъ мѧ̀ ѿ вра̑гъ мои́хъ: да воста́въ со ѻ҆дра̀ моегѡ̀, при­не­сꙋ́ ти бл҃года́рст­вєнныѧ мольбы̑. Е҆́й, гдⷭ҇и, ᲂу҆слы́ши мѧ̀, грѣ́шнаго и҆ ᲂу҆бо́гаго раба̀ твое­го̀, и҆зволе́нїемъ и҆ со́вѣс­тїю: да́рꙋй мѝ воста́вшꙋ сло­ве­сє́мъ твои̑мъ поꙋчи́тисѧ, и҆ ᲂу҆ны́нїе бѣсо́вское дале́че ѿ менє̀ ѿгна́но бы́ти сот­во­рѝ твои́ми а҆́гг҃лы: да бл҃гословлю̀ и҆́мѧ твоѐ ст҃о́е, и҆ про­сла́влю и҆ сла́влю пречⷭ҇тꙋю бцⷣꙋ мр҃і́ю, ю҆́же да́лъ є҆сѝ на́мъ грѣ̑шнымъ зас­тꙋпле́нїе, и҆ прїи­мѝ сїю̀ молѧ́щꙋюсѧ за ны̀: вѣ́мъ бо, ꙗ҆́кѡ под­ра­жа́етъ твоѐ чл҃вѣ­ко­лю́бїе, и҆ молѧ́щисѧ не прес­тае́тъ. Тоѧ̀ зас­тꙋпле́нїемъ, и҆ чтⷭ҇на́гѡ крⷭ҇та̀ зна́ме­нїемъ, и҆ всѣ́хъ ст҃ы́хъ твои́хъ ра́ди, ᲂу҆бо́гꙋю дꙋ́шꙋ мою̀ соблю­дѝ, і҆и҃се хрⷭ҇тѐ бж҃е на́шъ, ꙗ҆́кѡ ст҃ъ є҆сѝ и҆ пре­просла́вленъ во вѣ́ки. <strong>А҆</strong>ми́нь.</p>\n<h2>Мл҃тва є҃:</h2>\n<p>Гдⷭ҇и бж҃е на́шъ, є҆́же согрѣ­ши́хъ во днѝ се́мъ сло́вомъ, дѣ́ломъ и҆ по­мышле́нїемъ, ꙗ҆́кѡ бл҃гъ и҆ чл҃вѣ­ко­лю́бецъ прос­ти́ ми: ми́ренъ со́нъ и҆ без­мѧ­те́женъ да́рꙋй мѝ: а҆́гг҃ла твое­го̀ храни́телѧ послѝ, покры­ва́юща и҆ соблю­да́юща мѧ̀ ѿ всѧ́кагѡ ѕла̀, ꙗ҆́кѡ ты̀ є҆сѝ храни́тель дꙋша́мъ и҆ тѣ­ле­сє́мъ на́шымъ, и҆ тебѣ̀ сла́вꙋ воз­сы­ла́емъ, ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва ѕ҃:</h2>\n<p>Гдⷭ҇и бж҃е на́шъ, въ него́же вѣ́ро­ва­хомъ, и҆ є҆гѡ́же и҆́мѧ па́че всѧ́кагѡ и҆́мене при­зы­ва́емъ, да́ждь на́мъ, ко снꙋ̀ ѿходѧ́щымъ, ѡ҆сла́бꙋ дꙋшѝ и҆ тѣ́лꙋ, и҆ соблю­дѝ на́съ ѿ всѧ́кагѡ мечта́нїѧ, и҆ те́мныѧ сла́сти кромѣ̀: ᲂу҆ста́ви стремле́нїе страс­те́й, ᲂу҆гасѝ разж­жє́нїѧ воста́нїѧ тѣле́снагѡ. Да́ждь на́мъ цѣ­ло­мꙋ́дреннѣ пожи́ти дѣ́лы и҆ сло­ве­сы̀: да добро­дѣ́тель­ное жи́тельст­во вос­прїе́млюще, ѡ҆бѣ­то­ва́нныхъ не ѿпаде́мъ бл҃ги́хъ твои́хъ, ꙗ҆́кѡ бл҃госло­ве́нъ є҆сѝ во вѣ́ки. <strong>А҆</strong>ми́нь.</p>\n<h2>Мл҃тва з҃, ст҃а́гѡ і҆ѡа́нна зла­тоꙋ́стагѡ.</h2>\n<p><strong>Мл҃твы молє́бныѧ, число́мъ два́де­сѧ­тимъ четы́ремъ часѡ́мъ, дневны̑мъ и҆ нощны̑мъ.</strong></p>\n<h2>Дне́ви:</h2>\n<p><strong>а҃ Г</strong>дⷭ҇и, не лишѝ менє̀ нбⷭ҇ныхъ твои́хъ бла̑гъ. <strong>в҃ Г</strong>дⷭ҇и, и҆зба́ви мѧ̀ вѣ́чныхъ мꙋ́къ. <strong>г҃ Г</strong>дⷭ҇и, ᲂу҆мо́мъ ли и҆лѝ по­мышле́нїемъ, сло́вомъ и҆лѝ дѣ́ломъ согрѣ­ши́хъ, прос­ти́ мѧ. <strong>д҃ Г</strong>дⷭ҇и, и҆зба́ви мѧ̀ всѧ́кагѡ невѣ́дѣнїѧ и҆ забве́нїѧ, и҆ ма­ло­дꙋ́шїѧ, и҆ ѡ҆ка­ме­не́ннагѡ нечꙋ́вст­вїѧ. <strong>є҃ Г</strong>дⷭ҇и, и҆зба́ви мѧ̀ ѿ всѧ́кагѡ и҆скꙋше́нїѧ. <strong>ѕ҃ Г</strong>дⷭ҇и, прос­вѣ­тѝ моѐ се́рдце, є҆́же помра­чѝ лꙋка́вое по­хо­тѣ́нїе. <strong>з҃ Г</strong>дⷭ҇и, а҆́зъ ꙗ҆́кѡ че­ло­вѣ́къ согрѣ­ши́хъ, ты́ же, ꙗ҆́кѡ бг҃ъ ще́дръ, поми́лꙋй мѧ̀, ви́дѧ не́мощь дꙋшѝ моеѧ̀. <strong>и҃ Г</strong>дⷭ҇и, послѝ бл҃года́ть твою̀ въ по́мощь мнѣ̀, да про­сла́влю и҆́мѧ твоѐ ст҃о́е. <strong>ѳ҃ Г</strong>дⷭ҇и і҆и҃се хрⷭ҇тѐ, на­пи­ши́ мѧ раба̀ твое­го̀ въ кни́зѣ живо́тнѣй, и҆ да́рꙋй мѝ коне́цъ бл҃гі́й. <strong>і҃ Г</strong>дⷭ҇и бж҃е мо́й, а҆́ще и҆ ничто́же бл҃го сот­во­ри́хъ пред̾ тобо́ю, но да́ждь мѝ, по бл҃года́ти твое́й, по­ло­жи́ти нача́ло бл҃го́е. <strong>а҃і Г</strong>дⷭ҇и, ѡ҆кропѝ въ се́рдцѣ мое́мъ ро́сꙋ бл҃года́ти твоеѧ̀. <strong>в҃і Г</strong>дⷭ҇и нб҃сѐ и҆ землѝ, по­мѧ­ни́ мѧ, грѣ́шнаго раба̀ твое­го̀, стꙋ́днаго и҆ нечи́стаго, во црⷭ҇твїи твое́мъ. <strong>А҆</strong>ми́нь.</p>\n<h2>Но́щи:</h2>\n<p><strong>а҃ Г</strong>дⷭ҇и, въ покаѧ́нїи прїи­ми́ мѧ. <strong>в҃ Г</strong>дⷭ҇и, не ѡ҆ста́ви менѐ. <strong>г҃ Г</strong>дⷭ҇и, не введѝ менѐ въ напа́сть. <strong>д҃ Г</strong>дⷭ҇и, да́ждь мѝ мы́сль бл҃гꙋ. <strong>є҃ Г</strong>дⷭ҇и, да́ждь мѝ сле́зы, и҆ па́мѧть сме́ртнꙋю, и҆ ᲂу҆миле́нїе. <strong>ѕ҃ Г</strong>дⷭ҇и, да́ждь мѝ по́мыслъ и҆сповѣ́данїѧ грѣхѡ́въ мои́хъ. <strong>з҃ Г</strong>дⷭ҇и, да́ждь мѝ смире́нїе, цѣ­ло­мꙋ́дрїе и҆ послꙋ­ша́нїе. <strong>и҃ Г</strong>дⷭ҇и, да́ждь мѝ терпѣ́нїе, ве­ли­ко­дꙋ́шїе и҆ кро́тость. <strong>ѳ҃ Г</strong>дⷭ҇и, вселѝ въ мѧ̀ ко́рень бл҃ги́хъ, стра́хъ тво́й въ се́рдце моѐ. <strong>і҃ Г</strong>дⷭ҇и, сподо́би мѧ̀ люби́ти тѧ̀ ѿ всеѧ̀ дꙋшѝ моеѧ̀ и҆ по­мышле́нїѧ и҆ твори́ти во все́мъ во́лю твою̀. <strong>а҃і Г</strong>дⷭ҇и, покры́й мѧ̀ ѿ че­ло­вѣ̑къ нѣ́ко­то­рыхъ, и҆ бѣсѡ́въ, и҆ страс­те́й, и҆ ѿ всѧ́кїѧ и҆ны́ѧ не­по­до́бныѧ ве́щи. <strong>в҃і Г</strong>дⷭ҇и, вѣ́си, ꙗ҆́кѡ твори́ши, ꙗ҆́коже ты̀ во́лиши, да бꙋ́детъ во́лѧ твоѧ̀ и҆ во мнѣ̀ грѣ́шнѣмъ, ꙗ҆́кѡ бл҃госло­ве́нъ є҆сѝ во вѣ́ки. <strong>А҆</strong>ми́нь.</p>\n<h2>Мл҃тва и҃, ко гдⷭ҇ꙋ на́шемꙋ і҆и҃сꙋ хрⷭ҇тꙋ̀:</h2>\n<p>Гдⷭ҇и і҆и҃се хрⷭ҇тѐ, сн҃е бж҃їй, ра́ди чтⷭ҇нѣ́йшїѧ мт҃ре твоеѧ̀, и҆ без­пло́тныхъ твои́хъ а҆́гг҃лъ, прⷪ҇ро́ка же и҆ прⷣте́чи и҆ крⷭ҇ти́телѧ твое­гѡ̀, бг҃огла­го́ли­выхъ же а҆пⷭ҇лъ, свѣ́тлыхъ и҆ добро­по­бѣ́дныхъ мч҃нкъ, прпⷣбныхъ и҆ бг҃оно́сныхъ ѻ҆тє́цъ, и҆ всѣ́хъ ст҃ы́хъ мл҃твами, и҆зба́ви мѧ̀ нас­тоѧ́щагѡ ѡ҆бстоѧ́нїѧ бѣсо́вс­ка­гѡ. Е҆́й, гдⷭ҇и мо́й и҆ тво́рче, не хотѧ́й сме́рти грѣ́шнагѡ, но ꙗ҆́коже ѡ҆брати́тисѧ и҆ жи́вꙋ бы́ти є҆мꙋ̀, да́ждь и҆ мнѣ̀ ѡ҆браще́нїе ѻ҆каѧ́нномꙋ и҆ не­дос­то́йномꙋ: и҆зми́ мѧ ѿ ᲂу҆́стъ па́гꙋбна­гѡ ѕмі́ѧ, зїѧ́ющагѡ пожре́ти мѧ̀, и҆ свес­тѝ во а҆́дъ жи́ва. Е҆́й, гдⷭ҇и мо́й, ᲂу҆тѣше́нїе моѐ, и҆́же менє̀ ра́ди ѻ҆каѧ́ннагѡ въ тлѣ́ннꙋю пло́ть ѡ҆болкі́йсѧ, и҆сто́ргни мѧ̀ ѿ ѻ҆каѧ́нства, и҆ ᲂу҆тѣше́нїе пода́ждь дꙋшѝ мое́й ѻ҆каѧ́ннѣй, всадѝ въ се́рдце моѐ твори́ти твоѧ̑ по­ве­лѣ̑нїѧ, и҆ ѡ҆ста́вити лꙋка̑ваѧ дѣѧ̑нїѧ, и҆ по­лꙋ­чи́ти бл҃жє́нства твоѧ̑: на тѧ́ бо, гдⷭ҇и, ᲂу҆пова́хъ, сп҃си́ мѧ.</p>\n<h2>Мл҃тва ѳ҃, ко прест҃ѣ́й бцⷣѣ, ст҃а́гѡ петра̀ стꙋді́йс­ка­гѡ:</h2>\n<p>Къ тебѣ̀ пречⷭ҇тѣй бж҃їей мт҃ри а҆́зъ ѻ҆каѧ́нный припа́даѧ молю́сѧ: вѣ́си, цр҃и́це, ꙗ҆́кѡ без­прес­та́ни согрѣ­ша́ю и҆ про­гнѣвлѧ́ю сн҃а твое­го̀ и҆ бг҃а моего̀, и҆ мно́гажды а҆́ще ка́юсѧ, ло́жъ пред̾ бг҃омъ ѡ҆брѣта́юсѧ, и҆ ка́юсѧ трепе́ща: не ᲂу҆же́ли гдⷭ҇ь по­ра­зи́тъ мѧ̀, и҆ по часѣ̀ па́ки та̑ѧжде творю̀. Вѣ́дꙋщи сїѧ̑, влⷣчце моѧ̀ гпⷭ҇жѐ бцⷣе, молю̀, да поми́лꙋеши, да ᲂу҆крѣпи́ши и҆ бл҃га̑ѧ твори́ти да пода́си мѝ. Вѣ́си бо, влⷣчце моѧ̀ бцⷣе, ꙗ҆́кѡ ѿню́дъ и҆́мамъ въ не́на­вис­ти ѕла̑ѧ моѧ̑ дѣла̀, и҆ все́ю мы́слїю люблю̀ зако́нъ бг҃а моегѡ̀: но не вѣ́мъ, гпⷭ҇жѐ пречⷭ҇таѧ, ѿкꙋ́дꙋ ꙗ҆̀же не­на­ви́ждꙋ, та̑ и҆ люблю̀, а҆ бл҃га̑ѧ прес­тꙋ­па́ю. Не по­пꙋ­ща́й, пречⷭ҇таѧ, во́ли мое́й со­вер­ша́тисѧ, не ᲂу҆го́дна бо є҆́сть: но да бꙋ́детъ во́лѧ сн҃а твое­гѡ̀ и҆ бг҃а моегѡ̀: да мѧ̀ сп҃се́тъ, и҆ вра­зꙋ­ми́тъ, и҆ пода́стъ бл҃года́ть ст҃а́гѡ дх҃а, да бы́хъ а҆́зъ ѿсе́лѣ прес­та́лъ ск­верно­дѣ́йства, и҆ про́чее пожи́лъ бы́хъ въ по­ве­лѣ́нїи сн҃а твое­гѡ̀, є҆мꙋ́же по­до­ба́етъ всѧ́каѧ сла́ва, че́сть и҆ держа́ва, со без­на­ча́льнымъ є҆гѡ̀ ѻ҆ц҃е́мъ, и҆ прест҃ы́мъ и҆ бл҃ги́мъ и҆ жи­вот­во­рѧ́щимъ є҆гѡ̀ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва і҃, ко прест҃ѣ́й бцⷣѣ:</h2>\n<p>Бл҃га́гѡ цр҃ѧ̀ бл҃га́ѧ мт҃и, пречⷭ҇таѧ и҆ бл҃госло­ве́ннаѧ бцⷣе мр҃і́е, млⷭ҇ть сн҃а твое­гѡ̀ и҆ бг҃а на́шегѡ и҆зле́й на стра́стнꙋю мою̀ дꙋ́шꙋ, и҆ твои́ми мл҃твами наста́ви мѧ̀ на дѣѧ̑нїѧ бл҃га̑ѧ: да про́чее вре́мѧ жи­во­та̀ моегѡ̀ без̾ поро́ка прейдꙋ̀, и҆ тобо́ю ра́й да ѡ҆брѧ́щꙋ, бцⷣе дв҃о, є҆ди́на чⷭ҇таѧ и҆ бл҃госло­ве́ннаѧ.</p>\n<h2>Мл҃тва а҃і, ко ст҃о́мꙋ а҆́гг҃лꙋ храни́телю:</h2>\n<p>А҆́гг҃ле хрⷭ҇то́въ, храни́телю мо́й ст҃ы́й и҆ покро­ви́телю дꙋшѝ и҆ тѣ́ла моегѡ̀, всѧ̑ мѝ прос­тѝ, є҆ли̑ка согрѣ­ши́хъ во дне́шнїй де́нь, и҆ ѿ всѧ́кагѡ лꙋка́вст­вїѧ проти́внагѡ мѝ врага̀ и҆зба́ви мѧ̀, да ни въ ко́емже грѣсѣ̀ про­гнѣ́ваю бг҃а моего̀: но молѝ за мѧ̀, грѣ́шнаго и҆ не­дос­то́йнаго раба̀, ꙗ҆́кѡ да досто́йна мѧ̀ пока́жеши бл҃гости и҆ млⷭ҇ти всест҃ы́ѧ трⷪ҇цы, и҆ мт҃ре гдⷭ҇а моегѡ̀ і҆и҃са хрⷭ҇та̀, и҆ всѣ́хъ ст҃ы́хъ. <strong>А҆</strong>ми́нь.</p>\n<h2>И҆лѝ мл҃тва и҆на́ѧ, и҆з̾ канѡ́на моле́бнагѡ ко ст҃о́мꙋ а҆́гг҃лꙋ храни́телю:</h2>\n<p>А҆́гг҃ле хрⷭ҇то́въ ст҃ы́й, къ тебѣ̀ припа́даѧ молю́сѧ, храни́телю мо́й ст҃ы́й, прида́нный мнѣ̀ на соблю­де́нїе дꙋшѝ и҆ тѣ́лꙋ моемꙋ̀ грѣ́шномꙋ ѿ ст҃а́гѡ кр҃ще́нїѧ, а҆́зъ же свое́ю лѣ́нос­тїю и҆ свои́мъ ѕлы́мъ ѻ҆бы́чаемъ про­гнѣ́вахъ твою̀ пречⷭ҇тꙋю свѣ́тлость и҆ ѿгна́хъ тѧ̀ ѿ себє̀ всѣ́ми стꙋ́дными дѣ́лы: лжа́ми, кле­ве­та́ми, за́вис­тїю, ѡ҆сꙋжде́нїемъ, презо́рст­вомъ, не­по­ко́рст­вомъ, бра­то­не­на­ви­дѣ́нїемъ и҆ ѕло­помнѣ́нїемъ, сребро­лю́бїемъ, пре­лю­бо­дѣѧ́нїемъ, ꙗ҆́рос­тїю, скꙋ́пос­тїю, ѡ҆б̾ѧде́нїемъ без̾ сы́тости, мно­гогла­го́ла­нїемъ, ѕлы́ми пѡ́мыслы и҆ лꙋка́выми, и҆ го́рдымъ ѻ҆бы́чаемъ, и҆мы́й са­мо­хо­тѣ́нїе на всѧ́кое плотс­ко́е вож­де­лѣ́нїе. Ѽ ѕло́е моѐ произ­во­ле́нїе, є҆го́же и҆ ско́ти без­сло­ве́снїи не творѧ́тъ! да ка́кѡ возмо́жеши воз­зрѣ́ти на мѧ̀, и҆лѝ прис­тꙋ­пи́ти ко мнѣ̀, а҆́ки псꙋ̀ смер­дѧ́щемꙋ; кото́рыма ѻ҆чи́ма, а҆́гг҃ле хрⷭ҇то́въ, воз­зри́ши на мѧ̀, ѡ҆пле́тшасѧ ѕлѣ̀ во гнꙋ́сныхъ дѣ́лѣхъ; да ка́кѡ ᲂу҆жѐ воз­мо­гꙋ̀ ѿпꙋще́нїѧ проси́ти гѡ́рькимъ и҆ ѕлы̑мъ мои̑мъ и҆ лꙋка̑вымъ дѣѧ́нїємъ, въ нѧ́же впа́даю по всѧ̑ дни̑ и҆ нѡ́щи и҆ на всѧ́къ ча́съ; Но молю́сѧ тѝ припа́даѧ, храни́телю мо́й ст҃ы́й, ᲂу҆млⷭ҇рдисѧ на мѧ̀ грѣ́шнаго и҆ не­дос­то́йнаго раба̀ твое­го̀ <strong>и҆́мⷬ҇къ,</strong> бꙋ́ди мѝ помо́щникъ и҆ застꙋ́пникъ на ѕла́го моего̀ сопро­ти́вника, ст҃ы́ми твои́ми мл҃твами, и҆ црⷭ҇твїѧ бж҃їѧ прича́стни­ка мѧ̀ сот­во­рѝ, со всѣ́ми ст҃ы́ми, во вѣ́ки. <strong>А҆</strong>ми́нь.</p>\n<h2>Конда́къ бцⷣѣ, гла́съ и҃:</h2>\n<p>Взбра́нной воево́дѣ по­бѣ­ди́тєльнаѧ, / ꙗ҆́кѡ и҆зба́вльше­сѧ ѿ ѕлы́хъ, / бл҃года́рст­вєннаѧ вос­пи­сꙋ́емъ тѝ рабѝ твоѝ, бцⷣе: / но ꙗ҆́кѡ и҆мꙋ́щаѧ держа́вꙋ не­по­бѣ­ди́мꙋю, / ѿ всѧ́кихъ на́съ бѣ́дъ сво­бо­дѝ, да зове́мъ тѝ: // ра́дꙋйсѧ, невѣ́сто не­не­вѣ́стнаѧ.</p>\n<p><strong>Та́же:</strong></p>\n<p>Пресла́внаѧ при­снодв҃о, мт҃и хрⷭ҇та̀ бг҃а, при­не­сѝ на́шꙋ мл҃твꙋ сн҃ꙋ твое­мꙋ̀ и҆ бг҃ꙋ на́шемꙋ, да сп҃се́тъ тобо́ю дꙋ́шы на́шѧ.</p>\n<p><strong>Бг҃оро́дичны, гла́съ в҃:</strong></p>\n<p>Всѐ ᲂу҆пова́нїе моѐ / на тѧ̀ воз­ла­га́ю, мт҃и бж҃їѧ, // сохра­ни́ мѧ под̾ кро́вомъ твои́мъ.</p>\n<p>Бцⷣе дв҃о, / не пре́зри менѐ грѣ́шнаго, / тре́бꙋюща твоеѧ̀ по́мощи и҆ твое­гѡ̀ зас­тꙋпле́нїѧ: / на тѧ́ бо ᲂу҆пова̀ дꙋша̀ моѧ̀, // и҆ поми́лꙋй мѧ̀.</p>\n<h2>Мл҃тва ст҃а́гѡ і҆ѡанні́кїа:</h2>\n<p>Оу҆пова́нїе моѐ ѻ҆ц҃ъ, прибѣ́жище моѐ сн҃ъ, покро́въ мо́й дх҃ъ ст҃ы́й: трⷪ҇це ст҃а́ѧ, сла́ва тебѣ̀.</p>\n<p>Досто́йно є҆́сть ꙗ҆́кѡ вои́стиннꙋ / бл҃жи́ти тѧ̀ бцⷣꙋ, / при­снобл҃же́ннꙋю и҆ пре­не­по­ро́чнꙋю, / и҆ мт҃рь бг҃а на́шегѡ. / чтⷭ҇нѣ́йшꙋю хе­рꙋ­ві̑мъ, / и҆ сла́внѣйшꙋю без̾ сравне́нїѧ се­ра­фі̑мъ, / без̾ и҆стлѣ́нїѧ бг҃а сло́ва ро́ждшꙋю, // сꙋ́щꙋю бцⷣꙋ тѧ̀ ве­ли­ча́емъ.<strong>*</strong></p>\n<blockquote><p><strong>*</strong> <strong>Ѿ недѣ́ли ѳѡ­ми­ны̀ до воз­не­се́нїѧ вмѣ́стѡ сеѧ̀ мл҃твы глаго́лемъ за­дос­то́йникъ па́схи, си́рѣчь припѣ́въ и҆ і҆рмо́съ ѳ҃-ѧ пѣ́сни пасха́льна­гѡ канѡ́на, гла́съ а҃:</strong><br />\n<strong>Припѣ́въ: А҆́</strong>гг҃лъ вопїѧ́ше бл҃года́тнѣй: / чⷭ҇таѧ дв҃о, ра́дꙋйсѧ, / и҆ па́ки рекꙋ́, ра́дꙋйсѧ: / тво́й сн҃ъ воскр҃се тридне́венъ ѿ гро́ба, / и҆ мє́ртвыѧ возд­ви́гнꙋ­вый, // лю́дїе, ве­се­ли́тесѧ.<br />\n<strong>І҆рмо́съ: С</strong>вѣти́сѧ, свѣти́сѧ, но́вый і҆ерⷭ҇ли́ме: / сла́ва бо гдⷭ҇нѧ на тебѣ̀ воз­сїѧ̀: / ликꙋ́й ны́нѣ и҆ ве­се­ли́сѧ, сїѡ́не. / ты́ же, чⷭ҇таѧ, красꙋ́йсѧ, бцⷣе, // ѡ҆ воста́нїи ржⷭ҇тва̀ твое­гѡ̀.<br />\n<strong>Въ попра́зднст­во два­на­де­сѧ́тыхъ пра́здни­кѡвъ глаго́лемъ и҆́хъ за­дос­то́йники.</strong><br />\n<strong>Та́кожде и҆ въ ᲂу҆́треннихъ мл҃твахъ, и҆ въ послѣ́до­ва­нїи ко ст҃о́мꙋ при­ча­ще́нїю.</strong></p>\n</blockquote>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Гдⷭ҇и, поми́лꙋй, <strong>три́жды.</strong></p>\n<p>Гдⷭ҇и і҆и҃се хрⷭ҇тѐ, сн҃е бж҃їй, мл҃твъ ра́ди пречⷭ҇тыѧ твоеѧ̀ мт҃ре, прпⷣбныхъ и҆ бг҃оно́сныхъ ѻ҆тє́цъ на́шихъ, и҆ всѣ́хъ ст҃ы́хъ, сп҃си́ мѧ̀, грѣ́шнаго.</p>\n<h2>Мл҃тва ст҃а́гѡ і҆ѡа́нна да­мас­ки­на̀, ю҆́же ᲂу҆казꙋ́ѧ на ѻ҆́дръ тво́й глаго́ли:</h2>\n<p>Влⷣко чл҃вѣ­ко­лю́бче, не ᲂу҆же́ли мнѣ̀ ѻ҆́дръ се́й гро́бъ бꙋ́детъ; и҆лѝ є҆щѐ ѻ҆каѧ́ннꙋю мою̀ дꙋ́шꙋ прос­вѣ­ти́ши дне́мъ; Се́ ми гро́бъ пре­дле­жи́тъ, се́ ми сме́рть предс­тои́тъ. Сꙋда̀ твое­гѡ̀, гдⷭ҇и, бою́сѧ и҆ мꙋ́ки без­ко­не́чныѧ, ѕло́е же творѧ̀ не прес­таю̀: тебѐ гдⷭ҇а бг҃а моего̀ всег­да̀ про­гнѣвлѧ́ю, и҆ пречⷭ҇тꙋю твою̀ мт҃рь, и҆ всѧ̑ нбⷭ҇ныѧ си̑лы, и҆ ст҃а́го а҆́гг҃ла храни́телѧ моего̀. Вѣ́мъ ᲂу҆̀бо, гдⷭ҇и, ꙗ҆́кѡ не­дос­то́инъ є҆́смь чл҃вѣ­ко­лю́бїѧ твое­гѡ̀, но досто́инъ є҆́смь всѧ́кагѡ ѡ҆сꙋжде́нїѧ и҆ мꙋ́ки. Но, гдⷭ҇и, и҆лѝ хощꙋ̀, и҆лѝ не хощꙋ̀, сп҃си́ мѧ. А҆́ще бо првⷣника сп҃се́ши, ничто́же ве́лїе, и҆ а҆́ще чи́стаго поми́лꙋеши, ничто́же ди́вно: досто́йни бо сꙋ́ть млⷭ҇ти твоеѧ̀. Но на мнѣ̀ грѣ́шнѣмъ ᲂу҆дивѝ млⷭ҇ть твою̀: ѡ҆ се́мъ ꙗ҆вѝ чл҃вѣ­ко­лю́бїе твоѐ, да не ѡ҆долѣ́етъ моѧ̀ ѕло́ба твое́й неиз­гла­го́ланнѣй бл҃гости и҆ млⷭ҇рдїю, и҆ ꙗ҆́коже хо́щеши, ᲂу҆стро́й ѡ҆ мнѣ̀ ве́щь.</p>\n<p><strong>Та́же, съ покло­не́нїемъ до землѝ, глаго́ли:</strong></p>\n<p>Покла­нѧ́юсѧ тебѣ̀, прест҃а́ѧ трⷪ҇це, є҆ди­но­сꙋ́щнаѧ, жи­вот­во­рѧ́щаѧ и҆ не­раз­дѣ­ли́маѧ, ѻ҆́ч҃е, и҆ сн҃е, и҆ ст҃ы́й дш҃е: вѣ́рꙋю въ тѧ̀ и҆ и҆сповѣ́дꙋѧ сла́влю, бл҃го­да­рю̀, хвалю̀, по­чи­та́ю и҆ пре­возно­шꙋ́ тѧ и҆ молю̀: поми́лꙋй мѧ̀, не­потре́бнаго раба̀ твое­го̀. <strong>Три́жды. Покло́ны г҃.</strong></p>\n<p>Покла­нѧ́юсѧ тебѣ̀, прест҃а́ѧ бцⷣе, твои́мъ ржⷭ҇тво́мъ ꙗ҆ви́вшаѧ на́мъ свѣ́тъ и҆́стинный, цр҃и́це нб҃а и҆ землѝ, наде́ждо не­на­дє́жнымъ, помо́щнице не­мощны̑мъ и҆ хода́таице всѣ̑мъ грѣ̑шнымъ. ты́ мѧ покры́й и҆ зас­тꙋ­пѝ ѿ всѣ́хъ бѣ́дъ и҆ нꙋ́ждъ дꙋше́вныхъ и҆ тѣле́сныхъ, и҆ бꙋ́ди мѝ, молю́сѧ, застꙋ́пница всеси́льны­ми твои́ми мл҃твами. <strong>Покло́нъ а҃.</strong></p>\n<p>Прест҃а́ѧ влⷣчце бцⷣе, прїи­мѝ сїѐ ма́лое моле́нїе, и҆ при­не­сѝ є҆̀ сн҃ꙋ твое­мꙋ̀ и҆ бг҃ꙋ на́шемꙋ, да сп҃се́тъ и҆ прос­вѣ­ти́тъ тебє̀ ра́ди дꙋ́шы на́шѧ. <strong>Покло́нъ а҃.</strong></p>\n<p>Всѝ нбⷭ҇нїи чи́ни, се­ра­фі́ми, хе­рꙋ­ві́ми, прⷭ҇то́ли, гдⷭ҇ьст­вїѧ, си̑лы, вла̑сти, нача̑ла, а҆рха́гг҃ли и҆ а҆́гг҃ли, моли́тесѧ бг҃ꙋ ѡ҆ мнѣ̀ грѣ́шнѣмъ, молю́сѧ и҆ ми́лъ сѧ дѣ́ю къ ва́мъ. <strong>Покло́нъ а҃.</strong></p>\n<p>Ст҃ы́й вели́кїй і҆ѡа́нне, прⷪ҇ро́че, прⷣте́че и҆ крⷭ҇ти́телю гдⷭ҇ень, стра­да́вый хрⷭ҇та̀ ра́ди, и҆ прїе́мый дер­зно­ве́нїе ко влⷣцѣ, по­мо­ли́сѧ ѡ҆ мнѣ̀ грѣ́шнѣмъ, да сп҃сꙋ́сѧ твои́ми мл҃твами. <strong>Покло́нъ а҃.</strong></p>\n<p>Ст҃і́и бж҃їи а҆пⷭ҇ли, прⷪ҇ро́цы, мч҃нцы, ст҃и́телїе, пѡ́стни­цы, прпⷣбнїи, првⷣнїи, пꙋсты̑нницы, черно­ри́зцы, патрїа́рси и҆ всѝ ст҃і́и, пос­тра­да́вшїи хрⷭ҇та̀ ра́ди и҆ стѧжа́вшїи дер­зно­ве́нїе ко влⷣцѣ, моли́тесѧ ѡ҆ мнѣ̀ грѣ́шнѣмъ, да сп҃сꙋ́сѧ ва́шими мл҃твами. <strong>Покло́нъ а҃.</strong></p>\n<p>Ст҃ы́й і҆ѡа́нне зла­тоꙋ́сте со васі́лїемъ вели́кимъ, григо́рїемъ бг҃осло́вомъ и҆ чꙋ­дот­во́рцемъ нї­ко­ла́емъ, и҆ со всѣ́ми ст҃ы́ми сщ҃енно­на­ча̑льни­ки, по­мо­зи́те и҆ поми́лꙋйте мѧ̀ мл҃твами и҆ предс­та́тельст­вомъ ва́шимъ къ бг҃ꙋ. <strong>Покло́нъ а҃.</strong></p>\n<p>Ст҃і́и ст҃и́телїе рѡссі́йстїи, мїхаи́ле, пе́тре, а҆леѯі́е, і҆ѡ́но, мака́рїе, фїлі́ппе, і҆́ѡве, є҆рмоге́не, тѵ́хѡне, пе́тре, фї­ла­ре́те, і҆нноке́нтїе и҆ мака́рїе, со ст҃ы́ми чꙋ­дот­во́рными стрⷭ҇тотє́рпцы, рѡссі́йс­ки­ми кнѧ̑зи, рѡма́номъ и҆ даві́домъ, и҆ со ст҃ы́мъ равноапⷭ҇льнымъ кнѧ́земъ влади́мї­ромъ, моли́те бг҃а ѡ҆ мнѣ̀ грѣ́шнѣмъ. <strong>Покло́нъ а҃.</strong></p>\n<p>Прпⷣбнїи и҆ бг҃оно́снїи ѻ҆тцы̀ на́ши а҆нтѡ́нїе и҆ ѳеодо́сїе, є҆ѵѳѵ́мїе, ѳеок­ті́сте, са́вво, ѻ҆нꙋ́фрїе, вар­со­но́фїе, паі́сїе, па́ѵле пре­про́стый, ма́рко, и҆ всѝ прпⷣбнїи, моли́те бг҃а ѡ҆ мнѣ̀ грѣ́шнѣмъ. <strong>Покло́нъ а҃.</strong></p>\n<p>Всѧ̑ ст҃ы̑ѧ жєны̀, мѷро­нѡ́сицы, мч҃нцы, прпⷣбныѧ и҆ дѣ̑вы, хрⷭ҇то́ви досто́йнѡ послꙋ­жи́вшыѧ, со ст҃о́ю ве­ли­комч҃нцею варва́рою, моли́те бг҃а ѡ҆ мнѣ̀ грѣ́шнѣмъ. <strong>Покло́нъ а҃.</strong></p>\n<p>Не­по­бѣ­ди́маѧ и҆ бжⷭ҇твеннаѧ си́ло чтⷭ҇на́гѡ и҆ жи­вот­во­рѧ́щагѡ крⷭ҇та̀ гдⷭ҇нѧ, не ѡ҆ста́ви мѧ̀ грѣ́шнаго: но си́лою твое́ю покры́й мѧ̀ ѿ всѧ́кагѡ и҆скꙋше́нїѧ дꙋше́внагѡ и҆ тѣле́снагѡ. <strong>Покло́нъ а҃.</strong></p>\n<p>Пречⷭ҇таѧ влⷣчце бцⷣе, ᲂу҆пова́нїе всѣ́хъ хрⷭ҇тїа́нъ, поне́же и҆на́гѡ ᲂу҆пова́нїѧ и҆ наде́жды не и҆́мамъ, ра́звѣ тебє̀, все­не­по­ро́чнаѧ влⷣчце моѧ̀, гпⷭ҇жѐ бцⷣе, мт҃и хрⷭ҇та̀ бг҃а моегѡ̀: тѣ́мже поми́лꙋй, и҆ и҆зба́ви мѧ̀ ѿ всѣ́хъ ѕѡ́лъ мои́хъ, и҆ ᲂу҆молѝ млⷭ҇ти­ва­го сн҃а свое­го̀ и҆ бг҃а моего̀, да поми́лꙋетъ ѻ҆каѧ́ннꙋю дꙋ́шꙋ мою̀, и҆ да и҆зба́витъ мѧ̀ ѿ вѣ́чныхъ мꙋ́къ, и҆ сподо́битъ мѧ̀ црⷭ҇твїѧ свое­гѡ̀. <strong>Покло́нъ а҃.</strong></p>\n<p>Ст҃ы́й а҆́гг҃ле храни́телю мо́й, покры́й мѧ̀ крыло́ма твоеѧ̀ бл҃гости, и҆ ѿженѝ ѿ менє̀ всѧ́кое лꙋка́вое бѣсо́вское дѣ́йство, и҆ молѝ бг҃а ѡ҆ мнѣ̀ грѣ́шнѣмъ. <strong>Покло́нъ а҃.</strong></p>\n<p><strong>И҆ та́кѡ хотѧ́й воз­ле­щѝ на посте́лю, глаго́ли тро­па­рѝ сїѧ̑, во гла́съ в҃:</strong></p>\n<p>Прос­вѣ­тѝ ѻ҆́чи моѝ, хрⷭ҇тѐ бж҃е, / да не когда̀ ᲂу҆снꙋ̀ въ сме́рть, / да не когда̀ рече́тъ вра́гъ мо́й: // ᲂу҆крѣпи́хсѧ на него̀.</p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ.</p>\n<p>Застꙋ́пникъ дꙋшѝ моеѧ̀ бꙋ́ди, бж҃е, / ꙗ҆́кѡ посре­дѣ̀ хождꙋ̀ сѣте́й мно́гихъ: / и҆зба́ви мѧ̀ ѿ ни́хъ, и҆ сп҃си́ мѧ, бл҃же, // ꙗ҆́кѡ чл҃вѣ­ко­лю́бецъ.</p>\n<p><strong>И҆</strong> ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Бг҃оро́ди­ченъ, гла́съ ѕ҃: П</strong>ресла́внꙋю бж҃їю мт҃рь, / и҆ ст҃ы́хъ а҆́гг҃лъ ст҃ѣ́йшꙋю, / немо́лчнѡ вос­пои́мъ се́рд­цемъ и҆ ᲂу҆сты̀, / бцⷣꙋ сїю̀ и҆сповѣ́дающе, / ꙗ҆́кѡ вои́стиннꙋ ро́ждшꙋю на́мъ бг҃а вопло­ще́нна, // и҆ молѧ́щꙋюсѧ непрес­та́ннѡ ѡ҆ дꙋша́хъ на́шихъ.</p>\n<p><strong>Та́же цѣлꙋ́й крⷭ҇тъ тво́й, и҆ пре­крес­тѝ крⷭ҇то́мъ мѣ́сто твоѐ ѿ главы̀ до но́гъ, та́кожде и҆ ѿ всѣ́хъ стра́нъ, глаго́лѧ мл҃твꙋ чтⷭ҇но́мꙋ крⷭ҇тꙋ̀:</strong></p>\n<p>Да воскрⷭ҇нетъ бг҃ъ, и҆ рас­то­ча́тсѧ вразѝ є҆гѡ̀, и҆ да бѣжа́тъ ѿ лица̀ є҆гѡ̀ не­на­ви́дѧщїи є҆го̀: ꙗ҆́кѡ и҆счеза́етъ ды́мъ, да и҆сче́знꙋтъ: ꙗ҆́кѡ та́етъ во́скъ ѿ лица̀ ѻ҆гнѧ̀, та́кѡ да поги́бнꙋтъ бѣ́си ѿ лица̀ лю́бѧ­щихъ бг҃а, и҆ зна́ме­нꙋю­щих­сѧ крⷭ҇тнымъ зна́ме­нїемъ, и҆ въ весе́лїи глаго́лю­щихъ: ра́дꙋйсѧ, пречтⷭ҇ны́й и҆ жи­вот­во­рѧ́щїй крⷭ҇те гдⷭ҇ень, про­го­нѧ́ѧй бѣ́сы си́лою на тебѣ̀ пропѧ́тагѡ гдⷭ҇а на́шегѡ і҆и҃са хрⷭ҇та̀, во а҆́дъ сше́дшагѡ и҆ попра́вшагѡ си́лꙋ дїа́волю, и҆ да­ро­ва́вшагѡ на́мъ тебѐ, крⷭ҇тъ сво́й чтⷭ҇ны́й, на про­гна́нїе всѧ́кагѡ сꙋ­пос­та́та. Ѽ пречтⷭ҇ны́й и҆ жи­вот­во­рѧ́щїй крⷭ҇те гдⷭ҇ень, по­мо­га́й мѝ со ст҃о́ю гпⷭ҇же́ю дв҃ою бцⷣею, и҆ со всѣ́ми ст҃ы́ми во вѣ́ки. <strong>А҆</strong>ми́нь.</p>\n<p><strong>И҆лѝ кра́ткѡ:</strong></p>\n<p>Ѡ҆гради́ мѧ, гдⷭ҇и, си́лою чтⷭ҇на́гѡ и҆ жи­вот­во­рѧ́щагѡ твое­гѡ̀ крⷭ҇та̀, и҆ сохра­ни́ мѧ ѿ всѧ́кагѡ ѕла̀.</p>\n<h2>Мл҃тва:</h2>\n<p>Ѡ҆сла́би, ѡ҆ста́ви, прос­тѝ, бж҃е, пре­грѣ­шє́нїѧ на̑ша вѡ́льнаѧ и҆ невѡ́льнаѧ, ꙗ҆̀же въ сло́вѣ и҆ въ дѣ́лѣ, ꙗ҆̀же въ вѣ́дѣнїи и҆ не въ вѣ́дѣнїи, ꙗ҆̀же во днѝ и҆ въ нощѝ, ꙗ҆̀же во ᲂу҆мѣ̀ и҆ въ по­мышле́нїи: всѧ̑ на́мъ прос­тѝ, ꙗ҆́кѡ бл҃гъ и҆ чл҃вѣ­ко­лю́бецъ.</p>\n<h2>Та́же мл҃твꙋ сїю̀:</h2>\n<p>Не­на­ви́дѧ­щихъ и҆ ѡ҆би́дѧ­щихъ на́съ прос­тѝ, гдⷭ҇и, чл҃вѣ­ко­лю́бче. Бл҃гот­во­рѧ́щымъ бл҃го­сот­во­рѝ. Бра́тїѧмъ и҆ сро́дни­кѡмъ на́шымъ да́рꙋй ꙗ҆̀же ко сп҃се́нїю прошє́нїѧ, и҆ жи́знь вѣ́чнꙋю. Въ не́мо­щехъ сꙋ́щыѧ по­сѣ­тѝ, и҆ и҆сцѣле́нїе да́рꙋй. Ꙗ҆̀же въ мо́ри ᲂу҆пра́ви. Съ пꙋ­те­ше́ст­вꙋю­щи­ми спꙋ­те­ше́ствꙋй. Слꙋжа́щымъ и҆ ми́лꙋю­щымъ на́съ грѣхѡ́въ ѡ҆ставле́нїе да́рꙋй. За­по­вѣ́дав­шихъ на́мъ не­дос­тѡ́йнымъ моли́тисѧ ѡ҆ ни́хъ, поми́лꙋй по вели́цѣй твое́й млⷭ҇ти. По­мѧ­нѝ, гдⷭ҇и, пре́жде ᲂу҆со́пшыѧ ѻ҆тцы̀ и҆ бра́тїю на́шꙋ, и҆ ᲂу҆поко́й ѧ҆̀, и҆дѣ́же при­сѣ­ща́етъ свѣ́тъ лица̀ твое­гѡ̀. По­мѧ­нѝ, гдⷭ҇и, бра́тїй на́шихъ плѣне́нныхъ, и҆ и҆зба́ви ѧ҆̀ ѿ всѧ́кагѡ ѡ҆бстоѧ́нїѧ. По­мѧ­нѝ, гдⷭ҇и, пло­до­но­сѧ́щихъ, и҆ добро­дѣ́лаю­щихъ во ст҃ы́хъ твои́хъ цр҃квахъ, и҆ да́ждь и҆̀мъ ꙗ҆̀же ко сп҃се́нїю прошє́нїѧ, и҆ жи́знь вѣ́чнꙋю. По­мѧ­нѝ, гдⷭ҇и, и҆ на́съ, смире́нныхъ, и҆ грѣ́шныхъ, и҆ не­дос­то́йныхъ ра̑бъ твои́хъ, и҆ прос­вѣ­тѝ на́шъ ᲂу҆́мъ свѣ́томъ ра́зꙋма твое­гѡ̀, и҆ наста́ви на́съ на стезю̀ за́по­вѣ­дей твои́хъ, мл҃твами пречⷭ҇тыѧ влⷣчцы на́шеѧ бцⷣы, и҆ при­снодв҃ы мр҃і́и, и҆ всѣ́хъ твои́хъ ст҃ы́хъ: ꙗ҆́кѡ бл҃госло­ве́нъ є҆сѝ во вѣ́ки вѣкѡ́въ. <strong>А҆</strong>ми́нь.</p>\n<h2>И҆сповѣ́данїе грѣхѡ́въ пов­седне́вное:</h2>\n<p>И҆сповѣ́даю тебѣ̀ гдⷭ҇ꙋ бг҃ꙋ моемꙋ̀ и҆ твор­цꙋ̀, во ст҃ѣ́й трⷪ҇цѣ є҆ди́номꙋ, сла́ви­мо­мꙋ и҆ покла­нѧ́емомꙋ, ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, всѧ̑ моѧ̑ грѣхѝ, ꙗ҆̀же содѣ́ѧхъ во всѧ̑ дни̑ жи­во­та̀ моегѡ̀, и҆ на всѧ́кїй ча́съ, и҆ въ нас­тоѧ́щее вре́мѧ, и҆ въ преше́дшыѧ дни̑ и҆ нѡ́щи: дѣ́ломъ, сло́вомъ, по­мышле́нїемъ, ѡ҆б̾ѧде́нїемъ, пїѧ́нст­вомъ, тайноѧ­де́нїемъ, праз­дносло́вїемъ, ᲂу҆ны́нїемъ, лѣ́нос­тїю, пре­косло́вїемъ, не­послꙋ­ша́нїемъ, ѡ҆кле­ве­та́нїемъ, ѡ҆сꙋжде́нїемъ, небре­же́нїемъ, са­мо­лю́бїемъ, мно­гос­тѧ­жа́нїемъ, хище́нїемъ, неправ­догла­го́ла­нїемъ, ск­вернопри­бы́тчест­вомъ, мше­лои́мст­вомъ, ревно­ва́нїемъ, за́вис­тїю, гнѣ́вомъ, па­мѧ­тоѕло́бїемъ, не́на­вис­тїю, лихои́мст­вомъ, и҆ всѣ́ми мои́ми чꙋ́вствы: зрѣ́нїемъ, слꙋ́хомъ, ѡ҆бонѧ́нїемъ, вкꙋ́сомъ, ѡ҆сѧза́нїемъ, и҆ про́чими мои́ми грѣхи̑, дꙋше́вными вкꙋ́пѣ и҆ тѣле́сными, и҆́миже тебѐ, бг҃а моего̀ и҆ твор­ца̀, про­гнѣ́вахъ и҆ бли́жнѧго моего̀ ѡ҆непра́вдо­вахъ: ѡ҆ си́хъ жалѣ́ѧ, ви́нна себѐ тебѣ̀, бг҃ꙋ моемꙋ̀, предс­тавлѧ́ю, и҆ и҆мѣ́ю во́лю ка́ѧтисѧ: то́чїю, гдⷭ҇и бж҃е мо́й, по­мо­зи́ ми, со слеза́ми смире́ннѡ молю́ тѧ: прешє́дшаѧ же согрѣ­шє́нїѧ моѧ̑ млⷭ҇рдїемъ твои́мъ прос­ти́ ми, и҆ раз­рѣ­шѝ ѿ всѣ́хъ си́хъ, ꙗ҆̀же и҆згла­го́лахъ пред̾ тобо́ю, ꙗ҆́кѡ бл҃гъ и҆ чл҃вѣ­ко­лю́бецъ.</p>\n<p><strong>Пре́жде да́же не возлѧ́жеши на ѻ҆дрѣ̀ твое́мъ, сїѧ̑ всѧ̑ по́мысломъ и҆ па́мѧтїю твое́ю прейдѝ:</strong></p>\n<p><strong>Пе́рвѣе ᲂу҆́бѡ:</strong></p>\n<p>Бл҃го­да­ре́нїе возда́ждь все­дер­жи́телю бг҃ꙋ, ꙗ҆́кѡ да­ро­ва̀ тебѣ̀ де́нь ми­мо­ше́дшїй, бл҃года́тїю свое́ю, въ живы́хъ и҆ во здра́вїи пребы́ти.</p>\n<p><strong>Второ́е:</strong></p>\n<p>По­ло­жѝ сло́во съ самѣ́мъ тобо́ю, и҆ и҆спыта́нїе сот­во­рѝ со́вѣсти твоеѧ̀: пре­хо­дѧ̀, и҆ подро́бнꙋ и҆зс­чи­та́ѧ всѧ̑ часы̀ дневны̑ѧ, наче́нъ ѿ вре́меие, когда̀ воста́лъ є҆сѝ ѿ ѻ҆дра̀ твое­гѡ̀: и҆ при­во­дѧ̀ себѣ̀ на па́мѧть: ка́мѡ ходи́лъ є҆сѝ; что̀ твори́лъ є҆сѝ; комꙋ̀ и҆ что̀ со­бе­сѣ́до­валъ є҆сѝ; и҆ всѧ̑ твоѧ̑ дѣѧ̑нїѧ, сло­ве­са̀ и҆ по­мышлє́нїѧ, ѿ ᲂу҆́тра да́же до ве́чера тобо́ю произне­сє́ннаѧ, со всѧ́кимъ ѡ҆пасе́нїемъ и҆спыта́й, и҆ вос­по­ми­на́й.</p>\n<p><strong>Тре́тїе:</strong></p>\n<p>А҆́ще что̀ бл҃го́е въ се́й де́нь сот­во­ри́лъ є҆сѝ, не ѿ себє̀ сїѐ бы́ти, но ѿ сама́гѡ бг҃а, всѧ̑ бл҃га̑ѧ на́мъ да́рꙋю­ща­гѡ, °непщꙋ́ѧ° [°по­мышлѧ́ѧ°], томꙋ̀ сїѐ вос­пи­сꙋ́й и҆ бл҃го­да­рѝ: и҆ да тѧ̀ въ се́мъ бл҃го́мъ ᲂу҆твер­ди́тъ, и҆ прѡ́чаѧ со­вер­ши́ти посо́битъ и҆ да́рꙋетъ, моли́сѧ.</p>\n<p><strong>Четве́ртое:</strong></p>\n<p>А҆́ще же что̀ лꙋка́вое содѣ́ѧлъ є҆сѝ, ѿ себє̀ сама́гѡ и҆ ѿ своеѧ̀ не́мощи, и҆лѝ лꙋка́вагѡ ѻ҆бы́чаѧ и҆ произ­во­ле́нїѧ, сїѐ проис­хо­ди́ти глаго́лѧ, ка́йсѧ, и҆ молѝ чл҃вѣ­ко­лю́бца, да тебѣ̀ въ то́мъ проще́нїе да­ро­ва́ти и҆зво́литъ: со ѡ҆бѣща́нїемъ тве́рдымъ, ꙗ҆́кѡ сегѡ̀, про́чее ктомꙋ̀ ᲂу҆жѐ твори́ти не и҆́маши.</p>\n<p><strong>Пѧ́тое:</strong></p>\n<p>Со слеза́ми твор­ца̀ твое­го̀ млⷭ҇тива творѝ, да нас­тоѧ́щꙋю но́щь ти́хꙋ, без­мѧ­те́жнꙋ, небла́зненꙋ, и҆ без­грѣ́шнꙋ да́рꙋетъ: де́нь же ᲂу҆́трешнїй на сла­восло́вїе и҆́мени є҆гѡ̀ ст҃а́гѡ, цѣ́лѡ пред­ва­ри́ти да́рꙋетъ.</p>\n<p><strong>Шесто́е:</strong></p>\n<p>А҆́ще ѡ҆брѧ́щеши воз­гла́вницꙋ мѧ́гкꙋ, ѡ҆ста́ви ю҆̀, а҆ ка́мень под­ло­жѝ хрⷭ҇та̀ ра́ди. А҆́ще тѝ зима̀ бꙋ́детъ спѧ́щꙋ, по­тер­пѝ, глаго́лѧ: ꙗ҆́кѡ и҆ні́и ѿню́дъ не спѧ́тъ.</p>\n<p><strong>Зрѝ ѡ҆ се́мъ: Па­те­рі́къ, сло́во д҃.</strong></p>\n<p><strong>И҆ ѿходѧ̀ ко снꙋ̀, рцы̀:</strong></p>\n<p>Въ рꙋ́цѣ твоѝ, гдⷭ҇и і҆и҃се хрⷭ҇тѐ, бж҃е мо́й, пре­даю̀ дꙋ́хъ мо́й: ты́ же мѧ̀ бл҃госло­вѝ, ты́ мѧ поми́лꙋй, и҆ живо́тъ вѣ́чный да́рꙋй мѝ. <strong>А҆</strong>ми́нь.</p>\n<p><strong>Та́же пре­крес­ти́сѧ и҆ съ мл҃твою заснѝ, по­мышлѧ́ѧ де́нь сꙋ́дный, ка́кѡ и҆́маши предс­та́ти бг҃ꙋ.</strong></p>\n"
}