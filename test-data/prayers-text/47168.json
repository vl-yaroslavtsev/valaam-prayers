{
  "id": "47168",
  "name": "Последование ко Святому Причащению",
  "parent": "843",
  "text": "",
  "slavonic_text": "<p><strong>При под­го­тов­ке ко При­чаще́нию Свя­ты́х Хрис­то́вых Та́ин во дни Све́тлой сед­ми́цы чи­та́ет­ся на­ча́ло пас­халь­ное и сра­зу ка­но́н и мо­ли́твы ко Ся­то́му При­чаще́нию. На­ча́ло же обы́чное и псал­мы́ не чи­та­ют­ся всю Све́тлую сед­ми́цу.</strong></p>\n<p>Мо­ли́тва­ми свя­ты́х оте́ц на́ших, Го́спо­ди Иису́се Хрис­те́ Бо́же наш, по­ми́луй нас. <strong>А</strong>ми́нь.</p>\n<p>Сла́ва Те­бе́, Бо́же наш, сла́ва Те­бе́.</p>\n<p>Ца­рю́ Не­бе́сный, Уте́ши­телю, Ду́ше и́сти­ны, И́же вез­де́ сый и вся ис­полня́яй, Сок­ро́ви­ще бла­ги́х и жи́зни По­да́те­лю, при­иди́ и все­ли́ся в ны, и очи́сти ны от вся́кия скве́рны, и спа­си́, Бла́же, ду́ши на́ша.<strong>*</strong></p>\n<blockquote><p><strong>*</strong> <strong>От не­де́ли Фо­мино́й до Воз­не­се́ния вме́сто Ц</strong>арю́ Не­бе́сный: <strong>чи­та́ет­ся тро­па́рь, глас 5:</strong><br />\n<strong>Х</strong>рис­то́с воск­ре́се из ме́ртвых, / сме́ртию смерть поп­ра́в, // и су́щим во гро­бе́х жи­во́т да­рова́в. <strong>Три́жды.</strong><br />\n<strong>От Воз­не­се́ния до Тро́ицы вме́сто Ц</strong>арю́ Не­бе́сный: <strong>ни­чего́ не го­ворит­ся, но по́сле пред­на­чина­тель­ной мо­ли́твы «М</strong>оли́тва­ми свя­ты́х оте́ц на́ших, Го́спо­ди Иису́се Хрис­те́ Бо́же наш, по­ми́луй нас. <strong>А</strong>ми́нь.<strong>» сра­зу чи­та́ет­ся: «С</strong>вя­ты́й Бо́же, Свя­ты́й Кре́пкий, Свя­ты́й Безс­ме́ртный, по­ми́луй нас.<strong>».</strong></p>\n</blockquote>\n<p>Свя­ты́й Бо́же, Свя­ты́й Кре́пкий, Свя­ты́й Безс­ме́ртный, по­ми́луй нас. <strong>Три́жды, и три пок­ло́на.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>Прес­вя­та́я Тро́ице, по­ми́луй нас: Го́спо­ди, очи́сти гре­хи́ на́ша; Вла­ды́ко, прос­ти́ без­за­ко́ния на́ша; Свя­ты́й, по­сети́ и ис­це­ли́ не́мо­щи на́ша, и́ме­не Тво­его́ ра́ди.</p>\n<p>Го́спо­ди, по­ми́луй. <strong>Три́жды.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>О́тче наш, И́же еси́ на Не­бесе́х! да свя­ти́тся и́мя Твое́; да прии́дет Ца́рствие Твое́; да бу́дет во́ля Твоя́, я́ко на Не­беси́, и на зем­ли́. Хлеб наш на­су́щный даждь нам днесь. И ос­та́ви нам до́лги на́ша; я́ко­же и мы ос­тавля́ем долж­ни­ко́м на́шим; и не вве­ди́ нас во ис­ку­ше́ние, но из­ба́ви нас от лу­ка́ва­го.</p>\n<p>Го́спо­ди, по­ми́луй. <strong>12 раз.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>При­иди́те, пок­ло­ни́мся Ца­ре́ви на́ше­му Бо́гу. <strong>Пок­ло́н.</strong></p>\n<p>При­иди́те, пок­ло­ни́мся и при­паде́м Хрис­ту́, Ца­ре́ви на́ше­му Бо́гу. <strong>Пок­ло́н.</strong></p>\n<p>При­иди́те, пок­ло­ни́мся и при­паде́м Са­мому́ Хрис­ту́, Ца­ре́ви и Бо́гу на́ше­му. <strong>Пок­ло́н.</strong></p>\n<h2>Пса­ло́м 22</h2>\n<p>Гос­по́дь па­се́т мя, и нич­то́же мя ли­ши́т. На ме́сте зла́чне, та́мо все­ли́ мя, на во­де́ по­ко́й­не вос­пи­та́ мя. Ду́шу мою́ об­ра­ти́, нас­та́ви мя на сте­зи́ пра́вды, и́ме­не ра́ди Сво­его́. А́ще бо и пой­ду́ пос­ре­де́ се́ни сме́ртныя, не убою́ся зла, я́ко Ты со мно́ю еси́; жезл Твой и па́ли­ца Твоя́, та мя уте́шис­та. Уго­то́вал еси́ пре́до мно́ю тра­пе́зу соп­ро­ти́в сту­жа́ющим мне, ума́стил еси́ еле́ом гла­ву́ мою́, и ча́ша Твоя́ упо­ява́ющи мя, я́ко дер­жа́вна. И ми́лость Твоя́ по­жене́т мя вся дни жи­вота́ мо­его́, и е́же все­ли́ти ми ся в дом Гос­по́день, в дол­го­ту́ дний.</p>\n<h2>Пса­ло́м 23</h2>\n<p>Гос­по́дня зем­ля́, и ис­полне́ние ея́, все­ле́нная и вси́ жи­ву́щии на ней. Той на мо­ря́х ос­но­ва́л ю́ есть, и на ре­ка́х уго­то́вал ю́ есть. Кто взы́дет на го́ру Гос­по́дню? Или́ кто ста́нет на ме́сте свя­те́м Его́? Не­пови́нен ру­ка́ма и чист се́рдцем, и́же не прия́т всу́е ду́шу свою́, и не кля́тся ле́стию и́скрен­не­му сво­ему́. Сей прии́мет бла­гос­ло­ве́ние от Го́спо­да, и ми́лос­ты­ню от Бо́га Спа́са сво­его́. Сей род и́щу­щих Го́спо­да, и́щу­щих ли­це́ Бо́га Иа́ков­ля. Возь­ми́те вра­та́ кня́зи ва́ша, и возь­ми́те­ся вра­та́ ве́чная; и вни́дет Царь сла́вы. Кто есть сей Царь сла́вы? Гос­по́дь кре́пок и си́лен, Гос­по́дь си́лен в бра́ни. Возь­ми́те вра­та́ кня́зи ва́ша, и возь­ми́те­ся вра­та́ ве́чная; и вни́дет Царь сла́вы. Кто есть сей Царь сла́вы? Гос­по́дь Сил, Той есть Царь сла́вы.</p>\n<h2>Пса­ло́м 115</h2>\n<p>Ве́ро­вах, те́мже возг­ла­го́лах, аз же сми­ри́хся зе­ло́. Аз же рех во изс­туп­ле́нии мое́м: всяк че­лове́к ложь. Что воз­да́м Го́спо­деви о всех, я́же воз­да­де́ ми? Ча́шу спа­се́ния при­иму́ и и́мя Гос­по́дне при­зову́, мо­ли́твы моя́ Го́спо­деви воз­да́м пред все́ми людь­ми́ Его́. Чест­на́ пред Го́спо­дем смерть пре­подо́бных Его́. О Го́спо­ди, аз раб Твой, аз раб Твой и сын ра­бы́ни Тво­ея́; рас­терза́л еси́ у́зы моя́. Те­бе́ пож­ру́ же́ртву хва­лы́, и во и́мя Гос­по́дне при­зову́. Мо­ли́твы моя́ Го́спо­деви воз­да́м пред все́ми людь­ми́ Его́, во дво́рех до́му Гос­по́дня, пос­ре­де́ те­бе́, Иеру­сали́ме.</p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>Ал­ли­лу́ия, ал­ли­лу́ия, ал­ли­лу́ия, сла́ва Те­бе́, Бо́же. <strong>Три́жды, и три пок­ло́на.</strong></p>\n<p>Го́спо­ди, по­ми́луй. <strong>Три́жды.</strong></p>\n<h2>Тро­пари́, глас 6:</h2>\n<p>Без­за­ко́ния моя́ пре́зри, Го́спо­ди, / от Де́вы рож­де́й­ся, / и се́рдце мое́ очи́сти, / храм то́ тво­ря́ Пре­чи́сто­му Тво­ему́ Те́лу и Кро́ви, / ни­же́ от­ри́ни ме­не́ от Тво­его́ ли­ца́, // без чис­ла́ име́яй ве́лию ми́лость.</p>\n<p>Сла́ва От­цу́, и Сы́ну, и Свя­то́му Ду́ху.</p>\n<p>Во при­ча́стие Свя­ты́нь Твои́х ка́ко °вни́ду° [°дерз­ну́°] не­дос­то́й­ный? / А́ще бо дерз­ну́ к Те­бе́ прис­ту­пи́ти с дос­то́й­ны­ми, / хи­то́н мя об­ли­ча́ет, я́ко несть ве­че́рний, / и осуж­де́ние ис­хо­да́тай­ствую мно­гог­ре́шной ду­ши́ мое́й. / Очи́сти, Го́спо­ди, скве́рну ду­ши́ мо­ея́, и спа­си́ мя, // я́ко Че­лове­колю́бец.</p>\n<p>И ны́не и при́сно, и во ве́ки ве­ко́в. <strong>А</strong>ми́нь.</p>\n<p>Мно́гая мно́жест­ва мои́х, Бо­горо́ди­це, прег­ре­ше́ний, / к Те­бе́ при­бего́х, Чи́стая, спа­се́ния тре́буя: / по­сети́ не­мощс­тву́ющую мою́ ду́шу, / и мо­ли́ Сы́на Тво­его́ и Бо́га на́ше­го, / да́ти ми ос­тавле́ние я́же со­де́ях лю́тых, // еди́на Бла­гос­ло­ве́нная.</p>\n<p><strong>[Во Свя­то́й же и Ве­ли́кий Чет­верг пое́м да́нный тро­па́рь, на глас 8, три́жды, мед­ленно и кра­сиво:</strong></p>\n<p>Ег­да́ сла́внии уче­ницы́ на умо­ве́нии ве́че­ри прос­ве­ща́ху­ся, / тог­да́ Иу́да зло­чес­ти́вый среб­ро­лю́би­ем не­ду́го­вав ом­ра­ча́ше­ся, / и без­за­ко́нным су­дия́м Те­бе́, Пра́вед­на­го Су­дию́, пре­дае́т. / Виждь, име́ний ра­чи́те­лю, сих ра́ди удав­ле́ние упот­ре­би́вша: / бе­жи́ не­сы́тыя ду­ши́, Учи́те­лю та­кова́я дерз­ну́вшия. // И́же о всех бла­ги́й Го́спо­ди, сла́ва Те­бе́.<strong>]</strong></p>\n<h2>Пса­ло́м 50</h2>\n<p>По­ми́луй мя, Бо́же, по ве­ли́цей ми́лос­ти Твое́й, и по мно́жест­ву щед­ро́т Твои́х очи́сти без­за­ко́ние мое́. На­ипа́че омы́й мя от без­за­ко́ния мо­его́, и от гре­ха́ мо­его́ очи́сти мя; я́ко без­за­ко́ние мое́ аз зна́ю, и грех мой пре́до мно́ю есть вы́ну. Те­бе́ еди́но­му сог­ре­ши́х, и лу­ка́вое пред То­бо́ю сот­во­ри́х; я́ко да оп­равди́ши­ся во сло­весе́х Твои́х, и по­беди́ши, внег­да́ су­ди́ти Ти. Се́ бо в без­за­ко́ни­их за­ча́т есмь, и во гре­се́х ро­ди́ мя ма́ти моя́. Се́ бо и́сти­ну воз­лю­би́л еси́, без­ве́стная и та́й­ная пре­му́дрос­ти Тво­ея́ яви́л ми еси́. Ок­ро­пи́ши мя ис­со́пом, и очи́щу­ся; омы́еши мя, и па́че сне́га убе­лю́ся. Слу́ху мо­ему́ да́си ра́дость и ве­се́лие; воз­ра́ду­ют­ся ко́сти сми­ре́нныя. Отв­ра­ти́ ли­це́ Твое́ от грех мои́х, и вся без­за­ко́ния моя́ очи́сти. Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й. Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́. Воз­да́ждь ми ра́дость спа­се́ния Твое́го, и Ду́хом Вла­ды́чним ут­верди́ мя. На­учу́ без­за­ко́нныя пу­те́м Твои́м, и не­чес­ти́вии к Те­бе́ об­ра­тя́тся. Из­ба́ви мя от кро­ве́й, Бо́же, Бо́же спа­се́ния мо­его́; воз­ра́ду­ет­ся язы́к мой пра́вде Твое́й. Го́спо­ди, уст­не́ мои́ от­ве́рзе­ши, и ус­та́ моя́ воз­вестя́т хва­лу́ Твою́. Я́ко а́ще бы вос­хо­те́л еси́ же́ртвы, дал бых у́бо: все­сож­же́ния не бла­гово­ли́ши. Же́ртва Бо́гу дух сок­ру­ше́н; се́рдце сок­ру­ше́нно и сми­ре́нно Бог не уни­чижи́т. Уб­ла­жи́, Го́спо­ди, бла­гово­ле́ни­ем Твои́м Сио́на, и да со­зи́ждут­ся сте́ны Иеру­сали́мския. Тог­да́ бла­гово­ли́ши же́ртву пра́вды, воз­но­ше́ние и все­соже­га́емая; тог­да́ воз­ло­жа́т на oл­та́рь Твой тель­цы́.</p>\n<h2>Ка­но́н. Глас 2</h2>\n<h2>Песнь 1</h2>\n<p><strong><em>Ир­мо́с: Г</em></strong><em>ря­ди́те, лю́дие, / пои́м песнь Хрис­ту́ Бо́гу, / раз­де́ль­ше­му мо́ре и нас­та́вль­ше­му лю́ди, / я́же из­ве­де́ из ра­бо́ты еги́петс­кия, // я́ко прос­ла́ви­ся.</em></p>\n<p><strong>При­пе́в: С</strong>е́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Хлеб жи­вота́ ве́чну­юща­го да бу́дет ми Те́ло Твое́ Свя­то́е, бла­го­ут­ро́бне Го́спо­ди, и Чест­на́я Кровь, и не­ду́г мно­го­об­ра́зных ис­це­ле́ние.</p>\n<p><strong>При­пе́в: Н</strong>е от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Оск­вер­не́н де́лы без­ме́стны­ми окая́нный, Тво­его́ Пре­чи́ста­го Те́ла и Бо­же́ствен­ныя Кро́ве не­дос­то́ин есмь, Хрис­те́, при­чаще́ния, его́же мя спо­до́би.</p>\n<p><strong>При­пе́в: П</strong>рес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: З</strong>ем­ле́ бла­га́я, Бла­гос­ло­ве́нная Бо­гоне­ве́сто, клас про­зя́бшая не­ора́нный и спа­си́тель­ный ми́ру, спо­до́би мя, сей яду́ща, спас­ти́ся.</p>\n<h2>Песнь 3</h2>\n<p><strong><em>Ир­мо́с: Н</em></strong><em>а ка́ме­ни мя ве́ры ут­верди́в, / раз­ши­ри́л еси́ ус­та́ моя́ на вра­ги́ моя́. / Воз­ве­сели́ бо ся дух мой, внег­да́ пе́ти: / несть свят, я́ко­же Бог наш, // и несть пра́ве­ден па́че Те­бе́, Го́спо­ди.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Сле́зныя ми по­да́ждь, Хрис­те́, ка́пли, скве́рну се́рдца мо­его́ очи­ща́ющия: я́ко да бла­го́ю со́вес­тию очи­ще́н, ве́рою при­хож­ду́ и стра́хом, Вла­ды́ко, ко при­чаще́нию Бо­же́ствен­ных Да­ро́в Твои́х.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Во ос­тавле́ние да бу́дет ми прег­ре­ше́ний Пре­чи́стое Те́ло Твое́ и Бо­же́ствен­ная Кровь, Ду́ха же Свя­та́го об­ще́ние, и в жизнь ве́чную, Че­лове­колю́бче, и страс­те́й и скор­бе́й от­чужде́ние.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: Х</strong>ле́ба жи­во́тна­го Tра­пе́за Прес­вя­та́я, свы́ше ми́лос­ти ра́ди сше́дша­го и ми́ро­ви но́вый жи­во́т даю́ща­го, и ме­не́ ны́не спо­до́би не­дос­то́й­на­го, со стра́хом вку­си́ти се­го́ и жи́ву бы́ти.</p>\n<h2>Песнь 4</h2>\n<p><strong><em>Ир­мо́с: П</em></strong><em>ри­ше́л еси́ от Де́вы, / не хо­да́тай, ни А́нгел, / но Сам, Го́спо­ди, воп­ло́щь­ся, / и спасл еси́ все­го́ мя че­лове́ка. // Тем зо­ву́ Ти: сла́ва си́ле Твое́й, Го́спо­ди.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Вос­хо­те́л еси́, нас ра́ди воп­ло́щь­ся, Мно­гоми́лос­ти­ве, зак­ла́н бы́ти, я́ко ов­ча́, грех ра́ди че­лове́чес­ких: те́мже мо­лю́ Тя, и моя́ очи́сти сог­ре­ше́ния.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Ис­це­ли́ ду­ши́ мо­ея́ я́звы, Го́спо­ди, и все­го́ ос­вя­ти́: и спо­до́би, Вла­ды́ко, я́ко да при­чащу́ся та́й­ныя Тво­ея́ Бо­же́ствен­ныя Ве́че­ри окая́нный.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: У</strong>ми́лос­ти­ви и мне Су́ща­го от ут­ро́бы Тво­ея́, Вла­ды́чи­це, и соб­лю­ди́ мя неск­ве́рна ра­ба́ Тво­его́ и не­поро́чна, я́ко да прие́м у́мна­го би́се­ра, ос­вя­щу́ся.</p>\n<h2>Песнь 5</h2>\n<p><strong><em>Ир­мо́с: С</em></strong><em>ве́та По­да́те­лю и ве­ко́в Тво́рче, Го́спо­ди, / во све́те Твои́х по­веле́ний нас­та́ви нас: // ра́зве бо Те­бе́ ино́го бо́га не зна́ем.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Я́ко­же пред­ре́кл еси́, Хрис­те́, да бу́дет у́бо ху­до́му ра­бу́ Тво­ему́, и во мне пре­бу́ди, я́ко­же обе­ща́лся еси́: се бо Те́ло Твое́ ям Бо­же́ствен­ное и пию́ Кровь Твою́.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Сло́ве Бо́жий и Бо́же, угль Те́ла Тво­его́ да бу́дет мне пом­ра­че́нно­му в прос­ве­ще́ние, и очи­ще́ние оск­вер­не́нной ду­ши́ мое́й Кровь Твоя́.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: М</strong>ари́е, Ма́ти Бо́жия, бла­го­уха́ния чест­но́е се­ле́ние, Твои́ми мо­ли́тва­ми со­су́д мя изб­ра́нный со­де́лай, я́ко да ос­вя­ще́ний при­чащу́ся Сы́на Твое́го.</p>\n<h2>Песнь 6</h2>\n<p><strong><em>Ир­мо́с: В</em></strong> <em>бе́здне гре­хо́вней ва­ля́яся, / не­изс­ле́дную ми­лосе́рдия Тво­его́ при­зыва́ю бе́здну: // от тли, Бо́же, мя воз­ве­ди́.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Ум, ду́шу и се́рдце ос­вя­ти́, Спа́се, и те́ло мое́, и спо­до́би не­осуж­де́нно, Вла­ды́ко, к стра́шным Та́й­нам прис­ту­пи́ти.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Да бы́х уст­ра­ни́лся от страс­те́й, и Тво­ея́ бла­года́ти име́л бы при­ложе́ние, жи­вота́ же ут­верж­де́ние, при­чаще́ни­ем Свя­ты́х, Хрис­те́, Та́ин Твои́х.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: Б</strong>о́жие, Бо́же, Сло́во Свя­то́е, все­го́ мя ос­вя­ти́, ны́не при­ходя́ща­го к Бо­же́ствен­ным Твои́м Та́й­нам, Свя­ты́я Ма́те­ре Тво­ея́ моль­ба́ми.</p>\n<p>Го́спо­ди, по­ми́луй. <strong>Три́жды.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Кон­да́к, глас 2</h2>\n<p><strong>По­до́бен: В</strong>ы́шних ищя́:</p>\n<p>Хлеб, Хрис­те́, взя́ти не пре́зри мя, / Те́ло Твое́, и Бо­же́ствен­ную Твою́ ны́не Кровь, / Пре­чи́стых, Вла­ды́ко, и стра́шных Твои́х Та́ин при­час­ти́ти­ся окая́нна­го, / да не бу́дет ми в суд, // да бу́дет же ми в жи­во́т ве́чный и безс­ме́ртный.</p>\n<h2>Песнь 7</h2>\n<p><strong><em>Ир­мо́с: Т</em></strong><em>е́лу зла­то́му пре­му́дрыя де́ти не пос­лу­жи́ша, / и в пла́мень са́ми по­идо́ша, / и бо́ги их об­ру­га́ша, / сре­ди́ пла́ме­не во­зопи́ша, и оро­си́ я́ А́нгел: // ус­лы́ша­ся уже́ уст ва́ших мо­ли́тва.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Ис­то́чник бла­ги́х, при­чаще́ние, Хрис­те́, безс­ме́ртных Твои́х ны́не Та́инств да бу́дет ми свет, и жи­во́т, и безс­тра́стие, и к прес­пе́янию же и ум­но­же́нию доб­ро­де́те­ли Бо­же́ствен­ней­шия хо­да́тай­ствен­но, еди́не Бла́же, я́ко да сла́влю Тя.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Да из­ба́влю­ся от страс­те́й, и вра­го́в, и ну́жды, и вся́кия ско́рби, тре́пе­том и лю­бо́вию со бла­гого­ве́ни­ем, Че­лове­колю́бче, прис­ту­па́яй ны́не к Твои́м безс­ме́ртным и Бо­же́ствен­ным Та́й­нам, и пе́ти Те­бе́ спо­до́би: бла­гос­ло­ве́н еси́, Го́спо­ди, Бо́же оте́ц на́ших.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: С</strong>па́са Хрис­та́ ро́ждшая па́че ума́, Бо­гоб­ла­года́тная, мо­лю́ Тя ны́не раб Твой, Чи́стую не­чи́стый: хо­тя́ща­го мя ны́не к Пре­чи́стым Та́й­нам прис­ту­пи́ти, очи́сти все­го́ от скве́рны пло́ти и ду́ха.</p>\n<h2>Песнь 8</h2>\n<p><strong><em>Ир­мо́с: В</em></strong> <em>пещь о́гнен­ную ко от­ро­ко́м ев­ре́й­ским сниз­ше́дша­го, / и пла́мень в ро́су пре­ло́жша­го Бо́га, / по́й­те, де­ла́, я́ко Го́спо­да, // и пре­воз­но­си́те во вся ве́ки.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Не­бе́сных, и стра́шных, и Свя­ты́х Твои́х, Хрис­те́, ны́не Та́ин, и Бо­же́ствен­ныя Тво­ея́ и та́й­ныя Ве́че­ри о́бщни­ка бы́ти и ме­не́ спо­до́би от­ча́ян­на­го, Бо́же Спа́се мой.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Под Твое́ при­бе́г бла­го­ут­ро́бие, Бла́же, со стра́хом зо­ву́ Ти: во мне пре­бу́ди, Спа́се, и аз, я́ко­же рекл еси́, в Те­бе́; се́ бо дер­за́я на ми́лость Твою́, ям Те́ло Твое́ и пию́ Кровь Твою́.</p>\n<p><strong>При­пе́в: П</strong>рес­вя­та́я Тро́ице, Бо́же наш, сла́ва Те­бе́.</p>\n<p><strong>Тро́ичен: Т</strong>ре­пе́щу, прие́мля огнь, да не опа­лю́ся, я́ко воск и я́ко тра­ва́; о́ле стра́шна­го та́инс­тва! о́ле бла­го­ут­ро́бия Бо́жия! Ка́ко Бо­же́ствен­на­го Те́ла и Кро́ве бре́ние при­чаща́юся, и нет­ле́нен сот­во­ря́юся?</p>\n<h2>Песнь 9</h2>\n<p><strong><em>Ир­мо́с: Б</em></strong><em>ез­на­ча́ль­на Ро­ди́те­ля Сын, Бог и Гос­по́дь, / воп­ло́щь­ся от Де́вы нам яви́ся, / ом­ра­че́нная прос­ве­ти́ти, соб­ра́ти рас­то­че́нная: // тем все­пе́тую Бо­горо́ди­цу ве­лича́ем.</em></p>\n<p>Се́рдце чи́сто со­зи́жди во мне, Бо́же, и дух прав об­но­ви́ во ут­ро́бе мое́й.</p>\n<p>Хрис­то́с есть, вку­си́те и ви́ди­те: Гос­по́дь нас ра́ди, по нам бо дре́вле бы́вый, еди́ною Се­бе́ при­не́с, я́ко при­ноше́ние От­цу́ Сво­ему́, при́сно за­кала́ет­ся, ос­вя­ща́яй при­чаща́ющи­яся.</p>\n<p>Не от­ве́ржи ме­не́ от ли­ца́ Тво­его́, и Ду́ха Тво­его́ Свя­та́го не оты­ми́ от ме­не́.</p>\n<p>Ду­ше́ю и те́лом да ос­вя­щу́ся, Вла­ды́ко, да прос­ве­щу́ся, да спа­су́ся, да бу́ду дом Твой при­чаще́ни­ем Свя­ще́нных Та́ин, жи­ву́ща­го Тя име́я в се­бе́ со От­це́м и Ду́хом, Бла­годе́те­лю Мно­гоми́лос­ти­ве.</p>\n<p><strong>При­пе́в: В</strong>оз­да́ждь ми ра́дость спа­се́ния Тво­его́, и Ду́хом Вла­ды́чним ут­верди́ мя.</p>\n<p>Я́ко­же огнь да бу́дет ми, и я́ко свет Те́ло Твое́ и Кровь, Спа́се мой, Пре­чест­на́я, опа­ля́я гре­хо́вное ве­щест­во́, сжи­га́я же страс­те́й те́рние, и все­го́ мя прос­ве­ща́я, пок­ла­ня́ти­ся Бо­жест­ву́ Тво­ему́.</p>\n<p>Прес­вя­та́я Бо­горо́ди­це, спа­си́ нас.</p>\n<p><strong>Бо­горо́ди­чен: Б</strong>ог воп­ло­ти́ся от чи́стых кро­ве́й Твои́х: те́мже вся́кий род пое́т Тя, Вла­ды́чи­це, у́мная же мно́жест­ва сла́вят, я́ко То­бо́ю я́ве уз­ре́ша все́ми Вла­ды́чест­ву­юща­го, осу­щест­во­ва́вша­гося че­лове́чест­вом.</p>\n<p>Дос­то́й­но есть я́ко вои́стин­ну / бла­жи́ти Тя, Бо­горо́ди­цу, / Прис­нобла­же́нную и Пре­непо­ро́чную / и Ма́терь Бо́га на́ше­го. / Чест­не́й­шую Хе­руви́м / и сла́вней­шую без срав­не́ния Се­рафи́м, / без ист­ле́ния Бо́га Сло́ва ро́ждшую, // су́щую Бо­горо́ди­цу Тя ве­лича́ем<strong>*</strong>. <strong>Пок­ло́н.</strong></p>\n<blockquote><p><strong>*</strong> <strong><em>От не­де́ли Фо­мино́й до Воз­не­се́ния вме́сто мо­ли́твы Д</em></strong><em>ос­то́й­но есть:</em> <strong><em>чи­та́ет­ся за­дос­то́й­ник Па́схи, то есть при­пе́в и ир­мо́с 9-й пе́сни Пас­ха́ль­но­го ка­но́на, глас 1:</em></strong><br />\n<strong>При­пе́в: А́</strong>нгел во­пия́ше Бла­года́тней: / Чи́стая Де́во, ра́дуй­ся! / И па́ки ре­ку́: ра́дуй­ся! / Твой Сын воск­ре́се трид­не́вен от гро́ба, / и ме́ртвыя возд­ви́гну­вый: // лю́дие, ве­сели́те­ся!<br />\n<strong>Ир­мо́с: С</strong>ве­ти́ся, све­ти́ся, но́вый Иеру­сали́ме: / сла́ва бо Гос­по́дня на те­бе́ воз­сия́. / Ли­ку́й ны́не и ве­сели́ся, Сио́не. / Ты же, Чи́стая, кра­су́й­ся, Бо­горо́ди­це, // о вос­та́нии Рож­дест­ва́ Тво­его́.<br />\n<strong><em>Так же и в дру­гие дву­наде­ся́тые пра́здни­ки до их от­да́ния при­нято вме́сто мо­ли́твы Д</em></strong><em>ос­то́й­но есть:</em> <strong><em>чи­тать за­дос­то́й­ник пра́здни­ка.</em></strong></p>\n</blockquote>\n<h2>Та́кже:</h2>\n<p>Свя­ты́й Бо́же, Свя­ты́й Кре́пкий, Свя­ты́й Безс­ме́ртный, по­ми́луй нас. <strong>Три́жды, и три пок­ло́на.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>Прес­вя­та́я Тро́ице, по­ми́луй нас: Го́спо­ди, очи́сти гре­хи́ на́ша; Вла­ды́ко, прос­ти́ без­за­ко́ния на́ша; Свя­ты́й, по­сети́ и ис­це­ли́ не́мо­щи на́ша, и́ме­не Тво­его́ ра́ди.</p>\n<p>Го́спо­ди, по­ми́луй. <strong>Три́жды.</strong></p>\n<p>Сла́ва От­цу́, и Сы́ну, и Свя­то́му Ду́ху, и ны́не и при́сно, и во ве́ки ве­ко́в. <strong>А</strong>ми́нь.</p>\n<p>О́тче наш, И́же еси́ на Не­бесе́х! да свя­ти́тся и́мя Твое́; да прии́дет Ца́рствие Твое́; да бу́дет во́ля Твоя́, я́ко на Не­беси́, и на зем­ли́. Хлеб наш на­су́щный даждь нам днесь. И ос­та́ви нам до́лги на́ша; я́ко­же и мы ос­тавля́ем долж­ни­ко́м на́шим; и не вве­ди́ нас во ис­ку­ше́ние, но из­ба́ви нас от лу­ка́ва­го.</p>\n<h2>Тро­па́рь пра́здни­ка.</h2>\n<p><strong>Ес­ли воск­ре­се́нье, тро­па́рь воск­ре́сный по гла́су. Ес­ли же нет, нас­то­ящие тро­пари́, глас 6:</strong></p>\n<p>По­ми́луй нас, Го́спо­ди, по­ми́луй нас; / вся́ка­го бо от­ве́та не­до­уме́юще, / сию́ Ти мо­ли́тву я́ко Вла­ды́це гре́шнии при­но́сим: // по­ми́луй нас.</p>\n<p>Сла́ва От­цу́, и Сы́ну, и Свя­то́му Ду́ху.</p>\n<p>Го́спо­ди, по­ми́луй нас, / на Тя бо упо­ва́хом; / не прог­не́вай­ся на ны зе­ло́, / ни­же́ по­мяни́ без­за­ко́ний на́ших, / но при́зри и ны́не, я́ко бла­го­ут­ро́бен, / и из­ба́ви ны от враг на́ших: / Ты бо еси́ Бог наш, и мы лю́дие Твои́, / вси де­ла́ ру­ку́ Твое́ю, // и и́мя Твое́ при­зыва́ем.</p>\n<p>И ны́не и при́сно, и во ве́ки ве­ко́в. <strong>А</strong>ми́нь.</p>\n<p><strong>Бо­горо́ди­чен: М</strong>ило­се́рдия две́ри от­ве́рзи нам, / Бла­гос­ло­ве́нная Бо­горо́ди­це, / на­де́ющи­ися на Тя да не по­ги́бнем, / но да из­ба́вим­ся То­бо́ю от бед: // Ты бо еси́ спа­се́ние ро́да хрис­тиа́нска­го.</p>\n<p>Го́спо­ди, по­ми́луй. <strong>40 раз. И пок­ло́ны, сколь­ко хо­чешь.</strong></p>\n<p><strong>И сти­хи́:</strong></p>\n<p>Хо­тя́ я́сти, че­лове́че, Те́ло Вла­ды́чне,<br />\n<strong>С</strong>тра́хом прис­ту­пи́, да не опа­ли́ши­ся: огнь бо е́сть.<br />\n<strong>Б</strong>оже́ствен­ную же пия́ Кровь ко об­ще́нию,<br />\n<strong>П</strong>е́рвее при­мири́ся тя опе­ча́лив­шим.<br />\n<strong>Т</strong>а́же дер­за́я, та́инс­твен­ное Бра́шно яждь.</p>\n<p><strong>Дру­гие сти­хи́:</strong></p>\n<p>Пре́жде при­ча́стия стра́шныя Же́ртвы,<br />\n<strong>Ж</strong>ивот­во­ря́ща­го Те́ла Вла­ды́чня,<br />\n<strong>С</strong>им по­моли́ся о́бра­зом со тре́пе­том:</p>\n<h2>Мо­ли́тва свя­то́го Ва­си́лия Ве­ли́ко­го, 1:</h2>\n<p>Вла­ды́ко Го́спо­ди Иису́се Хрис­те́ Бо́же наш, ис­то́чни­че жи́зни и безс­ме́ртия, всея́ тва́ри ви́ди­мыя и не­ви́ди­мыя Со­де́те­лю, Без­на­ча́ль­на­го От­ца́ Соп­рисно­су́щный Сы́не и Со­без­на­ча́ль­ный, прем­но́гия ра́ди бла́гос­ти в пос­ле́дния дни в плоть обол­ки́й­ся, и расп­ны́й­ся, и пог­ре­бы́й­ся за ны, неб­ла­года́рныя и злон­ра́вныя, и Твое́ю Кро́вию об­но­ви́вый раст­ле́вшее гре­хо́м ес­тест­во́ на́ше, Сам, Безс­ме́ртный Ца­рю́, при­ими́ и мое́ гре́шна­го по­кая́ние, и прик­ло­ни́ у́хо Твое́ мне, и ус­лы́ши гла­го́лы моя́. Сог­ре­ши́х бо, Го́спо­ди, сог­ре­ши́х на Не́бо и пред То­бо́ю, и несмь дос­то́ин возз­ре́ти на вы­соту́ сла́вы Тво­ея́: прог­не́вах бо Твою́ бла́гость, Твоя́ за́по­веди прес­ту­пи́в и не пос­лу́шав Твои́х по­веле́ний. Но Ты, Го́спо­ди, нез­ло́бив сый, дол­го­тер­пе­ли́в же и мно­гоми́лос­тив, не пре́дал еси́ мя по­ги́бну­ти со без­за­ко́нь­ми мои́ми, мо­его́ вся́чес­ки ожи­да́я об­ра­ще́ния. Ты́ бо рекл еси́, Че­лове­колю́бче, про­ро́ком Твои́м: <em>я́ко хо­те́ни­ем не хо­щу́ сме́рти гре́шни­ка, но е́же об­ра­ти́ти­ся и жи́ву бы́ти ему́</em> <strong>[Кни́га про­ро́ка Иезе­кии́ля 33:11]</strong>. Не хо́ще­ши бо, Вла­ды́ко, соз­да́ния Твое́ю ру­ку́ по­губи́ти, ни­же́ бла­гово­ли́ши о по­ги́бе­ли че­лове́чес­тей, но хо́ще­ши всем спас­ти́ся и в ра́зум и́сти­ны при­ити́. Те́мже и аз, а́ще и не­дос­то́ин есмь Не­бесе́ и зем­ли́, и сея́ прив­ре́мен­ныя жи́зни, все­го́ се­бе́ по­вину́в гре­ху́, и слас­те́м по­рабо́тив, и Твой оск­вер­ни́в о́браз; но тво­ре́ние и соз­да́ние Твое́ быв, не от­ча­ява́ю сво­его́ спа­се́ния окая́нный, на Твое́ же без­ме́рное бла­го­ут­ро́бие дер­за́я, при­хож­ду́. При­ими́ у́бо и ме­не́, Че­лове­колю́бче Го́спо­ди, я́ко­же блуд­ни́цу, я́ко раз­бо́й­ни­ка, я́ко мы­таря́ и я́ко блу́дна­го, и воз­ми́ мое́ тя́жкое бре́мя гре­хо́в, грех взе́мляй ми́ра, и не́мо­щи че­лове́чес­кия ис­це­ля́яй, труж­да́ющи­яся и об­ре­мене́нныя к Се­бе́ при­зыва́яй и упо­ко­ева́яй, не при­ше́дый приз­ва́ти пра́вед­ныя, но гре́шныя на по­кая́ние. И очи́сти мя от вся́кия скве́рны пло́ти и ду́ха, и на­учи́ мя со­вер­ша́ти свя­ты́ню во стра́се Твое́м: я́ко да чи́стым све́де­ни­ем со́вес­ти мо­ея́, Свя­ты́нь Твои́х часть прие́мля, со­еди­ню́ся Свя­то́му Те́лу Тво­ему́ и Кро́ви, и име́ю Те­бе́ во мне жи­ву́ща и пре­быва́юща, со От­це́м и Свя­ты́м Твои́м Ду́хом. Ей, Го́спо­ди Иису́се Хрис­те́ Бо́же мой, и да не в суд ми бу́дет при­ча́стие Пре­чи́стых и Жи­вот­во­ря́щих Та́ин Твои́х, ни­же́ да не́мо­щен бу́ду ду­ше́ю же и те́лом, от е́же не­дос­то́й­не тем при­чаща́ти­ся; но даждь ми, да́же до ко­не́чна­го мо­его́ из­ды­ха́ния, не­осуж­де́нно восп­ри­има́ти часть Свя­ты́нь Твои́х, в Ду́ха Свя­та́го об­ще́ние, в на­пу́тие жи­вота́ ве́чна­го и во бла­гоп­рия́тен от­ве́т на Стра́шнем Су­ди́щи Твое́м: я́ко да и аз со все́ми изб­ра́нны­ми Твои́ми о́бщник бу́ду нет­ле́нных Твои́х благ, я́же уго­то́вал еси́ лю́бя­щим Тя, Го́спо­ди, в ни́хже преп­росла́влен еси́ во ве́ки. <strong>А</strong>ми́нь.</p>\n<h2>Мо­ли́тва свя­то́го Иоа́нна Зла­тоу́сто­го, 2:</h2>\n<p>Го́спо­ди Бо́же мой, вем, я́ко несмь дос­то́ин, ни­же́ до­во́лен, да под кров вни́де­ши хра́ма ду­ши́ мо­ея́, за­не́же весь пуст и па́лся е́сть, и не и́ма­ши во мне ме́ста дос­то́й­на, е́же гла­ву́ подк­ло­ни́ти; но я́ко­же с вы­соты́ нас ра́ди сми­ри́л еси́ Се­бе́, сми­ри́ся и ны́не сми­ре́нию мо­ему́; и я́ко­же восп­рия́л еси́ в вер­те́пе и в я́слех безс­ло­ве́сных воз­ле­щи́, си́це восп­ри­ими́ и в я́слех безс­ло­ве́сныя мо­ея́ ду­ши́, и во оск­вер­не́нное мое́ те́ло вни́ти. И я́ко­же не не удос­то́ил еси́ вни́ти и све­черя́ти со гре́шни­ки в до­му́ Си́мо­на про­каже́нна­го, та́ко из­во́ли вни́ти и в дом сми­ре́нныя мо­ея́ ду­ши́, про­каже́нныя и гре́шныя; и я́ко­же не от­ри́нул еси́ по­до́бную мне блуд­ни́цу и гре́шную, при­ше́дшую и при­кос­ну́вшу­юся Те­бе́, си́це уми­лосе́рди­ся и о мне гре́шнем, при­ходя́щем и при­каса́ющем Ти ся; и я́ко­же не возг­ну­ша́лся еси́ скве́рных ея́ уст и не­чи́стых, це­лу́ющих Тя, ни­же́ мои́х возг­ну­ша́й­ся скве́рнших о́ныя уст и не­чи́стших, ни­же́ ме́рзких мои́х и не­чи́стых ус­те́н, и скве́рна­го и не­чи́стей­ша­го мо­его́ язы́ка. Но да бу́дет ми угль Прес­вя­та́го Тво­его́ Те́ла и Чест­ны́я Тво­ея́ Кро́ве во ос­вя­ще́ние, и прос­ве­ще́ние, и здра́вие сми­ре́нней мое́й ду­ши́ и те́лу, во об­легче́ние тя́жес­тей мно́гих мои́х сог­ре­ше́ний, в соб­лю­де́ние от вся́ка­го диа́воль­ска­го де́й­ства, во отг­на́ние и возб­ра­не́ние зла́го мо­его́ и лу­ка́ва­го обы́чая, во умерщ­вле́ние страс­те́й, в снаб­де́ние за́по­ведей Твои́х, в при­ложе́ние Бо­же́ствен­ныя Тво­ея́ бла­года́ти и Тво­его́ Ца́рствия прис­вое́ние. Не бо я́ко пре­зира́яй при­хож­ду́ к Те­бе́, Хрис­те́ Бо́же, но я́ко дер­за́я на не­из­ре­че́нную Твою́ бла́гость, и да не на мно́зе уда­ля́яй­ся об­ще́ния Тво­его́, от мы́слен­на­го во́лка зве­ро­улов­ле́н бу́ду. Те́мже мо­лю́ся Те­бе́: я́ко еди́н сый Свят, Вла­ды́ко, ос­вя­ти́ мою́ ду́шу и те́ло, ум и се́рдце, чре­веса́ и ут­ро́бы, и все­го́ мя об­но­ви́, и вко­рени́ страх Твой во уде­се́х мои́х, и ос­вя­ще́ние Твое́ не­отъе́мле­мо от ме­не́ сот­во­ри́; и бу́ди ми По­мо́щник и Зас­ту́пник, окорм­ля́я в ми́ре жи­во́т мой, спо­доб­ля́я мя и одес­ну́ю Те­бе́ предс­тоя́ния со свя­ты́ми Твои́ми, мо­ли́тва­ми и мо­ле́нь­ми Пре­чи́стыя Тво­ея́ Ма́те­ре, не­веще́ствен­ных Твои́х слу­жи́те­лей и пре­чи́стых Сил, и всех свя­ты́х, от ве́ка Те­бе́ бла­го­уго­ди́вших. <strong>А</strong>ми́нь.</p>\n<h2>Мо­ли́тва свя­то́го Си­мео́на Ме­таф­ра́ста, 3:</h2>\n<p>Еди́не чи́стый и нет­ле́нный Го́спо­ди, за не­из­ре­че́нную ми́лость че­лове­колю́бия на́ше все восп­рие́мый сме­ше́ние, от чи́стых и де́вствен­ных кро­ве́й па́че ес­тест­ва́ Ро́ждшия Тя, Ду́ха Бо­же́ствен­на­го на­ше́стви­ем, и бла­гово­ле́ни­ем От­ца́ Прис­но­су́щна­го, Хрис­те́ Иису́се, Пре­му́дрос­те Бо́жия, и ми́ре, и си́ло; Твои́м восп­рия́ти­ем жи­вот­во­ря́щая и спа­си́тель­ная стра­да́ния восп­рие́мый, Крест, гво́здия, ко­пие́, смерть, умерт­ви́ моя́ ду­шет­ле́нныя стра́сти те­ле́сныя. Пог­ре­бе́ни­ем Твои́м а́до­ва пле­ни́вый ца́рствия, пог­ре­би́ моя́ бла­ги́ми по́мыс­лы лу­ка́вая со­ве́то­вания и лу­ка́вствия ду́хи ра­зори́. Трид­не́вным Твои́м и жи­воно́сным Воск­ре­се́ни­ем па́дша­го пра́от­ца возс­та́ви­вый, возс­та́ви мя гре­хо́м по­по́лзша­гося, о́бра­зы мне по­кая́ния пред­ла­га́я. Прес­ла́вным Твои́м воз­не­се́ни­ем плотс­ко́е обо­жи́вый восп­рия́тие, и сие́ дес­ны́м От­ца́ се­де́ни­ем поч­ты́й, спо­до́би мя при­ча́сти­ем Свя­ты́х Твои́х Та́ин дес­ну́ю часть спа­са́емых по­лучи́ти. Сни́ти­ем Уте́ши­теля Тво­его́ Ду́ха со­су́ды че́стны свя­ще́нныя Твоя́ уче­ники́ со­де́ла­вый, прия́те­лище и ме­не́ по­кажи́ То­го́ при­ше́ствия. Хо­тя́й па́ки при­ити́ су­ди́ти все­ле́нней пра́вдою, бла­гово­ли́ и мне ус­ре́сти Тя на о́бла­цех, Су­дию́ и Соз­да́те­ля мо­его́, со все́ми свя­ты́ми Твои́ми: да без­ко­не́чно сла­вос­ло́влю и вос­пе­ва́ю Тя, со Без­на­ча́ль­ным Твои́м От­це́м, и Прес­вя­ты́м, и Бла­ги́м, и Жи­вот­во­ря́щим Твои́м Ду́хом, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва ина́я свя­то́го Си­мео́на Ме­таф­ра́ста, 4:</h2>\n<p>Я́ко на Стра́шнем Твое́м и не­лицеп­рие́мнем предс­тоя́й Су­ди́ли­щи, Хрис­те́ Бо́же, и осуж­де́ния подъе́мля, и сло́во тво­ря́ о со­де́ян­ных мно́ю злых, си́це днесь, пре́жде да́же не при­ити́ дне́ви осуж­де́ния мо­его́, у свя­та́го Тво­его́ Же́ртвен­ни­ка предс­тоя́ пред То­бо́ю и пред стра́шны­ми и свя­ты́ми А́нге­лы Твои́ми, прек­ло­не́н от сво­ея́ со́вес­ти, при­ношу́ лу­ка́вая моя́ и без­за­ко́нная дея́ния, яв­ля́яй сия́ и об­ли­ча́яй. Ви́ждь, Го́спо­ди, сми­ре́ние мое́, и ос­та́ви вся гре­хи́ моя́; виждь, я́ко ум­но́жи­шася па́че влас гла­вы́ мо­ея́ без­за­ко́ния моя́. Ко́е у́бо не со­де́ях зло? Кий грех не сот­во­ри́х? Ко́е зло не во­об­ра­зи́х в ду­ши́ мое́й? Уже́ бо и де́лы со­де́ях: блуд, пре­любо­де́й­ство, го́рдость, ки­че́ние, уко­ре́ние, ху­лу́, празд­нос­ло́вие, смех не­подо́бный, пия́нство, гор­та­нобе́сие, объ­яде́ние, не́на­висть, за́висть, среб­ро­лю́бие, лю­бос­тя­жа́ние, ли­хои́мство, са­молю́бие, сла­волю́бие, хи­ще́ние, неп­ра́вду, злоп­ри­об­ре́те­ние, ре́вность, ок­ле­вета́ние, без­за­ко́ние; вся́кое мое́ чу́вство и вся́кий уд оск­вер­ни́х, раст­ли́х, не­пот­ре́бен сот­во­ри́х, де́ла­тели­ще быв вся́чес­ки диа́во­ле. И вем, Го́спо­ди, я́ко без­за­ко́ния моя́ прев­зы­до́ша гла­ву́ мою́; но без­ме́рно есть мно́жест­во щед­ро́т Твои́х, и ми́лость не­из­ре­че́нна нез­ло́би­выя Тво­ея́ бла́гос­ти, и несть грех, по­беж­да́ющ че­лове­колю́бие Твое́. Те́мже, пре­чу́дный Ца­рю́, нез­ло́би­ве Го́спо­ди, уди­ви́ и на мне гре́шнем ми́лос­ти Твоя́, по­кажи́ бла́гос­ти Тво­ея́ си́лу и яви́ кре́пость бла­го­ут­ро́бна­го ми­лосе́рдия Тво­его́, и об­ра­ща́юща­ся при­ими́ мя гре́шна­го. При­ими́ мя, я́ко­же прия́л еси́ блу́дна­го, раз­бо́й­ни­ка, блуд­ни́цу. При­ими́ мя, пре­без­ме́рне и сло́вом, и де́лом, и по́хо­тию без­ме́стною, и по­мыш­ле́ни­ем безс­ло­ве́сным сог­ре­ши́вша Те­бе́. И я́ко­же во еди­нона­деся́тый час при­ше́дших прия́л еси́, нич­то́же дос­то́й­но со­де́лав­ших, та́ко при­ими́ и ме­не́ гре́шна­го: мно́го бо сог­ре­ши́х и оск­вер­ни́хся, и опе­ча́лих Ду́ха Тво­его́ Свя­та́го, и огор­чи́х че­лове­колю́бную ут­ро́бу Твою́ и де́лом, и сло́вом, и по­мыш­ле́ни­ем, в но­щи́ и во дни́, яв­ле́нне же и не­яв­ле́нне, во́лею же и не­во́лею. И вем, я́ко предс­та́ви­ши гре­хи́ моя́ пре́до мно́ю та­ковы́, яко­вы́ же мно́ю со­де́яша­ся, и ис­тя́же­ши сло́во со мно́ю, о и́хже ра́зу­мом неп­ро­ще́нно сог­ре­ши́х. Но, Го́спо­ди, Го́спо­ди, да не пра́вед­ным су­до́м Твои́м, ни­же́ <em>я́рос­тию Твое́ю об­ли­чи́ши мя, ни­же́ гне́вом Твои́м на­ка́же­ши мя.</em> <strong>[Пса­ло́м 6:2]</strong> По­ми́луй мя, Го́спо­ди, я́ко не то́кмо не́мо­щен есмь, но и Твое́ есмь соз­да́ние. Ты у́бо, Го́спо­ди, ут­верди́л еси́ на мне страх Твой, аз же лу­ка́вое пред То­бо́ю сот­во­ри́х. Те­бе́ у́бо еди́но­му сог­ре­ши́х; но мо­лю́ Тя, не вни́ди в суд с ра­бо́м Твои́м: <em>а́ще бо без­за­ко́ния на́зри­ши, Го́спо­ди, Го́спо­ди, кто пос­тои́т?</em> <strong>[Пса­ло́м 129:3]</strong> Аз бо есмь пу­чи́на гре­ха́, и несмь дос­то́ин, ни­же́ до­во́лен возз­ре́ти и ви́де­ти на вы­соту́ Не­бе́сную от мно́жест­ва гре­хо́в мои́х, и́хже несть чис­ла́: вся́кое бо зло­дея́ние, и ко­ва́рство, и ухищ­ре́ние са­тани­но́, зло­пом­не́ния и со­ве́то­вания ко гре­ху́, и ины́я ть­мо­чи́слен­ныя стра́сти не ос­ку­де́ша от ме­не́. Ки́ими бо не раст­ли́хся гре­хи́? Ки́ими не со­дер­жа́хся злы́ми? Всяк грех со­де́ях, вся́кую не­чис­то­ту́ вло­жи́х в ду́шу мою́: не­пот­ре́бен бых Те­бе́, Бо́гу мо­ему́, и че­лове́ком. Кто возс­та́вит мя, в си­цева́я зла́я и то­ли́ка па́дша­го сог­ре­ше́ния? Го́спо­ди Бо́же мой, на Тя упо­ва́х, а́ще есть ми спа­се́ния упо­ва́ние, а́ще по­беж­да́ет че­лове­колю́бие Твое́ мно́жест­ва без­за­ко́ний мои́х, бу́ди ми Спа­си́тель, и по щед­ро́там Твои́м и ми́лос­тем Твои́м, ос­ла́би, ос­та́ви, прос­ти́ ми вся, ели́ка Ти сог­ре­ши́х, я́ко мно́гих зол ис­по́лни­ся ду­ша́ моя́, и несть во мне спа­се́ния на­де́жды. По­ми́луй мя, Бо́же, по ве­ли́цей ми́лос­ти Твое́й, и не воз­да́ждь ми по де­ло́м мои́м, и не осу­ди́ мя по дея́ни­ем мои́м, но об­ра­ти́, зас­ту­пи́, из­ба́ви ду́шу мою́ от со­воз­раста́ющих ей зол и лю́тых восп­рия́тий. Спа­си́ мя ра́ди ми́лос­ти Тво­ея́, да иде́же ум­но́жит­ся грех, пре­изо­би́лу­ет бла­года́ть Твоя́; и восх­ва­лю́, и прос­ла́влю Тя всег­да́, вся дни жи­вота́ мо­его́. Ты бо еси́ Бог ка́ющих­ся и Спас сог­ре­ша́ющих, и Те­бе́ сла́ву воз­сы­ла́ем, со Без­на­ча́ль­ным Твои́м От­це́м, и Прес­вя­ты́м, и Бла­ги́м, и Жи­вот­во­ря́щим Твои́м Ду́хом, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва свя­то́го Иоа́нна Да­мас­ки́на, 5:</h2>\n<p>Вла­ды́ко Го́спо­ди Иису́се Хрис­те́ Бо́же наш, еди́не име́яй власть че­лове́ком ос­тавля́ти гре­хи́, я́ко Благ и Че­лове­колю́бец пре́зри моя́ вся в ве́де­нии и не в ве́де­нии прег­ре­ше́ния, и спо­до́би мя не­осуж­де́нно при­час­ти́ти­ся Бо­же́ствен­ных, и Прес­ла́вных, и Пре­чи́стых, и Жи­вот­во­ря́щих Твои́х Та́ин, не в тя́жесть, ни в му́ку, ни в при­ложе́ние гре­хо́в, но во очи­ще́ние, и ос­вя­ще́ние, и об­ру­че́ние бу́ду­щаго жи­вота́ и Ца́рствия, в сте́ну и по́мощь, и в воз­ра­же́ние соп­ро­ти́вных, во ист­реб­ле́ние мно́гих мои́х сог­ре­ше́ний. Ты́ бо еси́ Бог ми́лос­ти, и щед­ро́т, и че­лове­колю́бия, и Те­бе́ сла́ву воз­сы­ла́ем, со От­це́м и Свя­ты́м Ду́хом, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва свя­то́го Ва­си́лия Ве­ли́ко­го, 6:</h2>\n<p>Вем, Го́спо­ди, я́ко не­дос­то́й­не при­чаща́юся Пре­чи́ста­го Тво­его́ Те́ла и Чест­ны́я Тво­ея́ Кро́ве, и по­ви́нен есмь, и суд се­бе́ ям и пию́, не раз­сужда́я Те́ла и Кро́ве Те­бе́, Хрис­та́ и Бо́га мо­его́, но на щед­ро́ты Твоя́ дер­за́я, при­хож­ду́ к Те­бе́ ре́кше­му: <em>яды́й Мою́ Плоть и пия́й Мою́ Кровь, во Мне пре­быва́ет, и Аз в нем</em> <strong>[Ева́нге­лие от Иоа́нна 6:56]</strong>. Уми­лосе́рди­ся у́бо, Го́спо­ди, и не об­ли­чи́ мя гре́шна­го, но сот­во­ри́ со мно́ю по ми́лос­ти Твое́й; и да бу́дут ми Свя­та́я сия́ во ис­це­ле́ние, и очи­ще́ние, и прос­ве­ще́ние, и сох­ра­не́ние, и спа­се́ние, и во ос­вя­ще́ние ду­ши́ и те́ла; во отг­на́ние вся́ка­го меч­та́ния, и лу­ка́ва­го дея́ния, и де́й­ства диа́воль­ска­го, мы́слен­нe во уде­се́х мои́х де́й­ству­ема­го; в дерз­но­ве́ние и лю­бо́вь, я́же к Те­бе́; во исп­рав­ле́ние жи­тия́ и ут­верж­де́ние, в воз­ра­ще́ние доб­ро­де́те­ли и со­вер­ше́нства; во ис­полне́ние за́по­ведей, в Ду́ха Свя­та́го об­ще́ние, в на­пу́тие жи­вота́ ве́чна­го; во от­ве́т бла­гоп­рия́тен на Стра́шнем Су­ди́щи Твое́м: не в суд или́ во осуж­де́ние.</p>\n<h2>Мо­ли́тва свя­то́го Си­мео́на Но­вого Бо­гос­ло́ва, 7:</h2>\n<p>От скве́рных ус­те́н, от ме́рзка­го се́рдца, от не­чи́ста­го язы́ка, от ду­ши́ оск­вер­не́ны при­ими́ мо­ле́ние, Хрис­те́ мой, и не пре́зри мои́х ни сло­ве́с, ни­же́ об­ра­зо́в, ни­же́ безс­ту́дия. Даждь ми дерз­но­ве́нно гла­го́ла­ти, я́же хо­щу́, Хрис­те́ мой, па́че же и на­учи́ мя, что́ ми по­доба́ет тво­ри́ти и гла­го́ла­ти. Сог­ре­ши́х па́че блуд­ни́цы, я́же уве́де, где оби­та́еши, ми́ро ку­пи́вши, прии́де де́рзост­не по­ма́за­ти Твои́ но́зе, Бо́га мо­его́, Вла­ды́ки и Хрис­та́ мо­его́. Я́ко­же о́ну не от­ри́нул еси́ при­ше́дшую от се́рдца, ни­же́ ме­не́ возг­ну­ша́й­ся, Сло́ве: Твои́ же ми по­да́ждь но́зе и дер­жа́ти, и це­лова́ти, и струя́ми сле́зны­ми, я́ко мно­гоце́нным ми́ром, сия́ де́рзост­но по­ма́за­ти. Омы́й мя сле­за́ми мои́ми, очи́сти мя и́ми, Сло́ве. Ос­та́ви и прег­ре­ше́ния моя́, и про­ще́ние ми по­да́ждь. Ве́си зол мно́жест­во, ве́си и стру́пы моя́, и я́звы зри́ши моя́, но и ве́ру ве́си, и про­из­во­ле́ние зри́ши, и воз­ды­ха́ние слы́ши­ши. Не таи́тся Те­бе́, Бо́же мой, Тво́рче мой, Из­ба́ви­телю мой, ни­же́ ка́пля сле́зная, ни­же́ ка́пли часть не́кая. Не­соде́лан­ное мое́ ви́дес­те о́чи Твои́, в кни́зе же Твое́й и еще́ не­соде́ян­ная на­пи́са­на Те­бе́ суть. Виждь сми­ре́ние мое́, виждь труд мой ели́к, и гре­хи́ вся ос­та́ви ми, Бо́же вся́чес­ких: да чи́стым се́рдцем, прит­ре́пет­ною мы́слию и ду­ше́ю сок­ру­ше́нною неск­ве́рных Твои́х при­чащу́ся и Прес­вя­ты́х Та́ин, и́ми­же ожив­ля́ет­ся и обо­жа́ет­ся всяк яды́й же и пия́й чи́стым се́рдцем; Ты́ бо рекл еси́, Вла­ды́ко мой: всяк яды́й Мою́ Плоть и пия́й Мою́ Кровь, во Мне у́бо сей пре­быва́ет, в не́мже и Аз есмь. И́стин­но сло́во вся́ко Вла­ды́ки и Бо́га мо­его́: Бо­же́ствен­ных бо при­чаща́яй­ся и бо­гот­во­ря́щих бла­года́тей, не у́бо есмь еди́н, но с То­бо́ю, Хрис­те́ мой, Све́том три­со́лнеч­ным, прос­ве­ща́ющим мир. Да у́бо не еди́н пре­бу́ду кро­ме́ Те­бе́ Жи­вода́вца, ды­ха́ния мо­его́, жи­вота́ мо­его́, ра́до­вания мо­его́, спа­се́ния ми́ру. Се­го́ ра́ди к Те­бе́ прис­ту­пи́х, я́ко­же зри́ши, со сле­за́ми и ду­ше́ю сок­ру­ше́нною. Из­бавле́ние мои́х прег­ре­ше́ний про­шу́ прия́ти ми, и Твои́х жи­вода́тель­ных и не­поро́чных Та́инств при­час­ти́ти­ся не­осуж­де́нно, да пре­бу́де­ши, я́ко­же рекл еси́, со мно́ю тре­окая́нным: да не кро­ме́ об­ре́т мя Тво­ея́ бла­года́ти, пре­ле́стник вос­хи́тит мя ль­сти́вне, и прель­сти́в от­ве­де́т бо­гот­во­ря́щих Твои́х сло­ве́с. Се­го́ ра́ди к Те­бе́ при­па́даю и те́пле во­пию́ Ти: я́ко­же блу́дна­го прия́л еси́ и блуд­ни́цу при­ше́дшую, та́ко при­ими́ мя блу́дна­го и скве́рна­го, Ще́дре. Ду­ше́ю сок­ру­ше́нною, ны́не бо к Те­бе́ при­ходя́, вем, Спа́се, я́ко ины́й, я́ко­же аз, не прег­ре­ши́ Те­бе́, ни­же́ со­де́я дея́ния, я́же аз со­де́ях. Но сие́ па́ки вем, я́ко не ве­ли́чест­во прег­ре­ше́ний, ни гре­хо́в мно́жест­во пре­вос­хо́дит Бо́га мо­его́ мно́гое дол­го­тер­пе́ние и че­лове­колю́бие кра́й­нее; но ми́лос­тию сост­ра́стия те́пле ка́ющи­яся и чи́сти­ши, и све́тли­ши, и све́та тво­ри́ши при­ча́стни­ки, о́бщни­ки Бо­жест­ва́ Тво­его́ со­де́ло­ва­яй не­зави́стно, и стра́нное и А́нге­лом, и че­лове́чес­ким мы́слем, бе­се́ду­еши им мно́гаж­ды, я́ко­же дру­го́м Твои́м и́стин­ным. Сия́ де́рзост­на тво­ря́т мя, сия́ впе­ря́ют мя, Хрис­те́ мой. И дер­за́я Твои́м бо­га́тым к нам бла­годея́ни­ем, ра́ду­яся вку́пе и тре­пе́ща, ог­не́ви при­чаща́юся, тра­ва́ сый, и стра́нно чу́до, оро­ша́емь не­опа́ль­но, я́ко­же у́бо ку­пина́ дре́вле не­опа́ль­не го­ря́щи. Ны́не бла­года́рною мы́слию, бла­года́рным же се́рдцем, бла­года́рны­ми уде­сы́ мои́ми, ду­ши́ и те́ла мо­его́, пок­ла­ня́юся и ве­лича́ю, и сла­вос­ло́влю Тя, Бо́же мой, я́ко бла­гос­ло­ве́нна су́ща, ны́не же и во ве́ки.</p>\n<h2>Мо­ли́тва свя­то́го Иоа́нна Зла­тоу́сто­го, 8:</h2>\n<p>Бо́же, ос­ла́би, ос­та́ви, прос­ти́ ми сог­ре­ше́ния моя́, ели́ка Ти сог­ре­ши́х, а́ще сло́вом, а́ще де́лом, а́ще по­мыш­ле́ни­ем, во́лею или́ не­во́лею, ра́зу­мом или́ не­разу́ми­ем, вся ми прос­ти́, я́ко Благ и Че­лове­колю́бец; и мо­ли́тва­ми Пре­чи́стыя Тво­ея́ Ма́те­ре, у́мных Твои́х слу­жи́те­лей и свя­ты́х Сил, и всех свя­ты́х, от ве́ка Те­бе́ бла­го­уго­ди́вших, не­осуж­де́нно бла­гово­ли́ прия́ти ми Свя­то́е и Пре­чи́стое Твое́ Те́ло и Чест­ну́ю Кровь, во ис­це­ле́ние ду­ши́ же и те́ла, и во очи­ще́ние лу­ка́вых мои́х по­мыш­ле́ний. Я́ко Твое́ е́сть Ца́рство, и си́ла, и сла́ва, со От­це́м и Свя­ты́м Ду́хом, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Его́ же, 9:</h2>\n<p>Несмь до­во́лен, Вла­ды́ко Го́спо­ди, да вни́де­ши под кров ду­ши́ мо­ея́; но по­не́же хо́ще­ши Ты, я́ко Че­лове­колю́бец, жи́ти во мне, дер­за́я прис­ту­па́ю; по­веле­ва́еши, да от­ве́рзу две́ри, я́же Ты еди́н соз­да́л еси́, и вни́де­ши со че­лове­колю́би­ем, я́ко­же еси́, вни́де­ши и прос­ве­ща́еши пом­ра­че́нный мой по́мысл. Ве́рую, я́ко сие́ сот­во­ри́ши: не бо блуд­ни́цу, со сле­за́ми при­ше́дшую к Те­бе́, отг­на́л еси́; ни­же́ мы­таря́ от­ве́ргл еси́ по­ка́яв­ша­ся; ни­же́ раз­бо́й­ни­ка, поз­на́вша Ца́рство Твое́, отг­на́л еси́; ни­же́ го­ни́те­ля по­ка́яв­ша­ся ос­та́вил еси́, е́же бе: но от по­кая́ния Те­бе́ при­ше́дшия вся в ли́це Твои́х дру­го́в вчи­ни́л еси́, еди́н сый Бла­гос­ло­ве́нный всег­да́, ны́не и в без­ко­не́чныя ве́ки. <strong>А</strong>ми́нь.</p>\n<h2>Его́ же, 10:</h2>\n<p>Го́спо­ди Иису́се Хрис­те́ Бо́же мой, ос­ла́би, ос­та́ви, очи́сти и прос­ти́ ми гре́шно­му, и не­пот­ре́бно­му, и не­дос­то́й­но­му ра­бу́ Тво­ему́ прег­ре­ше́ния, и сог­ре­ше́ния, и гре­хопа­де́ния моя́, ели́ка Ти от ю́нос­ти мо­ея́, да́же до нас­тоя́ща­го дне и ча­са́ сог­ре­ши́х: а́ще в ра́зу­ме и в не­разу́мии, а́ще в сло­весе́х или́ де́лех, или́ по­мыш­ле́ни­их, и мы́слех, и на­чина́ни­их, и всех мои́х чу́вствах. И мо­ли́тва­ми без­се́мен­но ро́ждшия Тя, Пре­чи́стыя и Прис­но­де́вы Ма­ри́и, Ма́те­ре Тво­ея́, еди́ныя не­пос­ты́дныя на­де́жды, и предс­та́тель­ства, и спа­се́ния мо­его́, спо­до́би мя не­осуж­де́нно при­час­ти́ти­ся Пре­чи́стых, Безс­ме́ртных, Жи­вот­во­ря́щих и стра́шных Твои́х Та́инств, во ос­тавле́ние гре­хо́в и в жизнь ве́чную: во ос­вя­ще́ние, и прос­ве­ще́ние, кре́пость, ис­це­ле́ние и здра́вие ду­ши́ же и те́ла, и в пот­ребле́ние и все­совер­ше́нное по­губ­ле́ние лу­ка́вых мои́х по­мыс­ло́в, и по­мыш­ле́ний, и предп­рия́тий, и нощ­ны́х меч­та́ний, те́мных и лу­ка́вых ду­хо́в. Я́ко Твое́ есть Ца́рство, и си́ла, и сла́ва, и честь, и пок­ло­не́ние, со От­це́м и Свя­ты́м Твои́м Ду́хом, ны́не и при́сно, и во ве́ки ве­ко́в. <strong>А</strong>ми́нь.</p>\n<h2>Мо­ли́тва свя­то́го Иоа́нна Да­мас­ки́на, 11:</h2>\n<p>Пред две́рь­ми хра́ма Тво­его́ предс­тою́, и лю́тых по­мыш­ле́ний не отс­ту­па́ю; но Ты, Хрис­те́ Бо́же, мы­таря́ оп­равди́вый, и ха­нане́ю по­ми́ло­вавый, и раз­бо́й­ни­ку рая́ две́ри от­ве́рзый, от­ве́рзи ми ут­ро́бы че­лове­колю́бия Тво­его́, и при­ими́ мя при­ходя́ща и при­каса́юща­ся Те­бе́, я́ко блуд­ни́цу и кро­вото­чи́вую: о́ва у́бо кра́я ри́зы Тво­ея́ кос­ну́вши­ся, удо́бь ис­це­ле́ние прия́т, о́ва же пре­чи́стеи Твои́ но́зе удер­жа́вши, раз­ре­ше́ние гре­хо́в по­несе́. Аз же окая́нный, все Твое́ Те́ло дер­за́я восп­рия́ти, да не опа­ле́н бу́ду; но при­ими́ мя, я́ко­же о́ныя, и прос­ве­ти́ моя́ ду­ше́вная чу́вства, по­паля́я моя́ гре­хо́вныя ви­ны́, мо­ли́тва­ми без­се́мен­но Р́ожд­шия Тя, и Не­бе́сных Сил: я́ко бла­гос­ло­ве́н еси́ во ве́ки ве­ко́в. <strong>А</strong>ми́нь.</p>\n<h2>Мо­ли́тва свя­то́го Иоа́нна Зла­тоу́сто­го, 12:</h2>\n<p>Ве́рую, Го́спо­ди, и ис­по­ве́дую, я́ко Ты еси́ вои́стин­ну Хрис­то́с, Сын Бо́га Жи­ва́го, при­ше́дый в мир гре́шныя спас­ти́, от ни́хже пе́рвый есмь аз. Еще́ ве́рую, я́ко сие́ есть са́мое Пре­чи́стое Те́ло Твое́, и сия́ са́мая есть Чест­на́я Кровь Твоя́. Мо­лю́ся у́бо Те­бе́: по­ми́луй мя и прос­ти́ ми прег­ре­ше́ния моя́, во́ль­ная и не­во́ль­ная, я́же сло́вом, я́же де́лом, я́же ве́де­ни­ем и не­ве́де­ни­ем, и спо­до́би мя не­осуж­де́нно при­час­ти́ти­ся Пре­чи́стых Твои́х Та́инств, во ос­тавле́ние гре­хо́в и в жизнь ве́чную. <strong>А</strong>ми́нь.</p>\n<p><strong>При­ходя́ же при­час­тить­ся, про­из­но­си мы́слен­но э́ти сти­хи́ Ме­таф­ра́ста:</strong></p>\n<p>Се прис­ту­па́ю к Бо­же́ствен­но­му При­чаще́нию.<br />\n<strong>С</strong>оде́те­лю, да не опа­ли́ши мя при­об­ще́ни­ем:<br />\n<strong>О</strong>гнь бо еси́, не­дос­то́й­ныя по­паля́яй.<br />\n<strong>Н</strong>о у́бо очи́сти мя от вся́кия скве́рны.</p>\n<p><strong>За­те́м:</strong></p>\n<p><strong>[Кон­да́к, глас 6:] В</strong>е́че­ри Тво­ея́ та́й­ныя днесь, Сы́не Бо́жий, / при­ча́стни­ка мя при­ими́; / не бо вра­го́м Твои́м та́й­ну по­ве́м, / ни лоб­за́ния Ти дам, я́ко Иу́да, / но я́ко раз­бо́й­ник ис­по­ве́даю Тя: // по­мяни́ мя, Го́спо­ди, во Ца́рствии Твое́м.</p>\n<p><strong>И сти­хи́:</strong></p>\n<p>Бо­гот­во­ря́щую Кровь ужас­ни́ся, че­лове́че, зря:<br />\n<strong>О</strong>гнь бо есть, не­дос­то́й­ныя по­паля́яй.<br />\n<strong>Б</strong>оже́ствен­ное Те́ло и обо­жа́ет мя и пи­та́ет:<br />\n<strong>О</strong>бо­жа́ет дух, ум же пи­та́ет стра́нно.</p>\n<p><strong>По́том тро­пари́:</strong></p>\n<p>Ус­ла­ди́л мя еси́ лю­бо́вию, Хрис­те́, / и из­ме­ни́л мя еси́ Бо­же́ствен­ным Твои́м ра­че́ни­ем; / но по­пали́ ог­не́м не­веще́ствен­ным гре­хи́ моя́, / и на­сы́ти­тися е́же в Те­бе́ нас­лажде́ния спо­до́би, / да ли­ку́я воз­ве­лича́ю, Бла́же, // два при­ше́ствия Твоя́.</p>\n<p><strong>[И́кос:] В</strong>о све́тлос­тех свя­ты́х Твои́х ка́ко вни́ду не­дос­то́й­ный? / А́ще бо дерз­ну́ сов­ни́ти в чер­то́г, / оде́жда мя об­ли­ча́ет, я́ко несть бра́чна, / и свя́зан из­ве́ржен бу́ду от А́нге­лов. / Очи́сти, Го́спо­ди, скве́рну ду­ши́ мо­ея́, // и спа­си́ мя, я́ко Че­лове­колю́бец.</p>\n<p><strong>Та́кже мо­ли́тву:</strong></p>\n<p>Вла­ды́ко Че­лове­колю́бче, Го́спо­ди Иису́се Хрис­те́ Бо́же мой, да не в суд ми бу́дут Свя­та́я сия́, за е́же не­дос­то́й­ну ми бы́ти: но во очи­ще́ние и ос­вя­ще́ние ду­ши́ же и те́ла, и во об­ру­че́ние бу́ду­щия жи́зни и Ца́рствия. Мне же, е́же при­леп­ля́ти­ся Бо́гу, бла́го есть, по­лага́ти во Го́спо­де упо­ва́ние спа­се́ния мо­его́.</p>\n<p><strong>И ещё:</strong></p>\n<p><strong>[Кон­да́к, глас 6:] В</strong>е́че­ри Тво­ея́ та́й­ныя днесь, Сы́не Бо́жий, / при­ча́стни­ка мя при­ими́; / не бо вра­го́м Твои́м та́й­ну по­ве́м, / ни лоб­за́ния Ти дам, я́ко Иу́да, / но я́ко раз­бо́й­ник ис­по­ве́даю Тя: // по­мяни́ мя, Го́спо­ди, во Ца́рствии Твое́м.</p>\n",
  "csl_text": "<p>Мл҃твами ст҃ы́хъ ѻ҆тє́цъ на́шихъ, гдⷭ҇и і҆и҃се хрⷭ҇тѐ бж҃е на́шъ, поми́лꙋй на́съ. <strong>А҆</strong>ми́нь.</p>\n<blockquote><p><strong>А҆́ще сщ҃е́нникъ: Б</strong>л҃госло­ве́нъ бг҃ъ на́шъ, всег­да̀, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n</blockquote>\n<p>Сла́ва тебѣ̀, бж҃е на́шъ, сла́ва тебѣ̀.</p>\n<p>Цр҃ю̀ нбⷭ҇ный, ᲂу҆тѣ́ши­те­лю, дш҃е и҆́стины, и҆́же вездѣ̀ сы́й и҆ всѧ̑ и҆сполнѧ́ѧй, сокро́вище бл҃ги́хъ и҆ жи́зни пода́телю, прїи­дѝ и҆ всели́сѧ въ ны̀, и҆ ѡ҆чи́сти ны̀ ѿ всѧ́кїѧ скве́рны, и҆ сп҃сѝ, бл҃же, дꙋ́шы на́шѧ.<strong>*</strong></p>\n<blockquote><p><strong>*</strong> <strong>Ѿ недѣ́ли ѳѡ­ми­ны̀ до воз­не­се́нїѧ вмѣ́стѡ Ц</strong>р҃ю̀ нбⷭ҇ный: <strong>чте́мъ тропа́рь, гла́съ є҃:</strong><br />\n<strong>Х</strong>рⷭ҇то́съ воскр҃се и҆з̾ ме́рт­выхъ, / сме́ртїю сме́рть попра́въ, // и҆ сꙋ́щымъ во гробѣ́хъ живо́тъ да­ро­ва́въ. <strong>Три́жды.</strong><br />\n<strong>Ѿ воз­не­се́нїѧ же до н҃-цы вмѣ́стѡ Ц</strong>р҃ю̀ нбⷭ҇ный: <strong>ничто́же глаго́лемъ, но по нача́льномъ М</strong>л҃твами ст҃ы́хъ ѻ҆тє́цъ: <strong>а҆́бїе чте́мъ С</strong>т҃ы́й бж҃е:</p>\n</blockquote>\n<p>Ст҃ы́й бж҃е, ст҃ы́й крѣ́пкїй, ст҃ы́й без­сме́ртный, поми́лꙋй на́съ. <strong>Три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Прест҃а́ѧ трⷪ҇це, поми́лꙋй на́съ: гдⷭ҇и, ѡ҆чи́сти грѣхѝ на́шѧ: влⷣко, прос­тѝ без­за­кѡ́нїѧ на̑ша: ст҃ы́й, по­сѣ­тѝ и҆ и҆сцѣлѝ не́мѡщи на́шѧ, и҆́мене твое­гѡ̀ ра́ди.</p>\n<p>Гдⷭ҇и, поми́лꙋй, <strong>три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Ѻ҆́</strong>ч҃е на́шъ, и҆́же є҆сѝ на нб҃сѣ́хъ! да ст҃и́тсѧ и҆́мѧ твоѐ: да прїи́детъ црⷭ҇твїе твоѐ: да бꙋ́детъ во́лѧ твоѧ̀, ꙗ҆́кѡ на нб҃сѝ, и҆ на землѝ. Хлѣ́бъ на́шъ насꙋ́щный да́ждь на́мъ дне́сь. И҆ ѡ҆ста́ви на́мъ до́лги на́шѧ: ꙗ҆́коже и҆ мы̀ ѡ҆ставлѧ́емъ дол­жни­кѡ́мъ на́шымъ: и҆ не введѝ на́съ во и҆скꙋше́нїе, но и҆зба́ви на́съ ѿ лꙋка́вагѡ.</p>\n<p><strong>[Сщ҃е́нникъ: Ꙗ҆́</strong>кѡ твоѐ є҆́сть црⷭ҇тво, и҆ си́ла, и҆ сла́ва, ѻ҆ц҃а̀, и҆ сн҃а, и҆ ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.<strong>]</strong></p>\n<p>Гдⷭ҇и, поми́лꙋй, <strong>в҃і.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Прїи­ди́те, покло­ни́мсѧ цр҃е́ви на́шемꙋ бг҃ꙋ. <strong>Покло́нъ.</strong></p>\n<p>Прїи­ди́те, покло­ни́мсѧ и҆ при­па­де́мъ хрⷭ҇тꙋ̀, цр҃е́ви на́шемꙋ бг҃ꙋ. <strong>Покло́нъ.</strong></p>\n<p>Прїи­ди́те, покло­ни́мсѧ и҆ при­па­де́мъ са­мо­мꙋ̀ хрⷭ҇тꙋ̀, цр҃е́ви и҆ бг҃ꙋ на́шемꙋ. <strong>Покло́нъ.</strong></p>\n<h2>Ѱало́мъ к҃в.</h2>\n<p>Гдⷭ҇ь пасе́тъ мѧ̀, и҆ ничто́же мѧ̀ лиши́тъ. На мѣ́стѣ ѕла́чнѣ, та́мѡ всели́ мѧ, на водѣ̀ поко́йнѣ вос­пи­та́ мѧ. Дꙋ́шꙋ мою̀ ѡ҆братѝ, наста́ви мѧ̀ на стєзѝ пра́вды, и҆́мене ра́ди свое­гѡ̀. А҆́ще бо и҆ пойдꙋ̀ посре­дѣ̀ сѣ́ни сме́ртныѧ, не ᲂу҆бою́сѧ ѕла̀, ꙗ҆́кѡ ты̀ со мно́ю є҆сѝ: же́злъ тво́й и҆ па́лица твоѧ̀, та̑ мѧ̀ ᲂу҆тѣ́шиста. Оу҆гото́валъ є҆сѝ пре́до мно́ю трапе́зꙋ, сопро­ти́въ стꙋжа́ющымъ мнѣ̀: ᲂу҆ма́стилъ є҆сѝ є҆ле́омъ главꙋ̀ мою̀, и҆ ча́ша твоѧ̀ ᲂу҆поѧва́ющи мѧ̀, ꙗ҆́кѡ держа́вна. И҆ млⷭ҇ть твоѧ̀ по­же­не́тъ мѧ̀ всѧ̑ дни̑ жи­во­та̀ моегѡ̀, и҆ є҆́же всели́ти ми сѧ въ до́мъ гдⷭ҇ень, въ дол­го­тꙋ̀ дні́й.</p>\n<h2>Ѱало́мъ к҃г.</h2>\n<p>Гдⷭ҇нѧ землѧ̀, и҆ и҆сполне́нїе є҆ѧ̀, вселе́ннаѧ и҆ всѝ живꙋ́щїи на не́й. То́й на морѧ́хъ ѡ҆снова́лъ ю҆̀ є҆́сть, и҆ на рѣка́хъ ᲂу҆гото́валъ ю҆̀ є҆́сть. Кто̀ взы́детъ на го́рꙋ гдⷭ҇ню; и҆лѝ кто̀ ста́нетъ на мѣ́стѣ ст҃ѣ́мъ є҆гѡ̀; Не­по­ви́ненъ рꙋка́ма и҆ чи́стъ се́рд­цемъ, и҆́же не прїѧ́тъ всꙋ́е дꙋ́шꙋ свою̀, и҆ не клѧ́тсѧ ле́стїю и҆́скренне­мꙋ свое­мꙋ̀. Се́й прїи́метъ бл҃госло­ве́нїе ѿ гдⷭ҇а, и҆ млⷭ҇тыню ѿ бг҃а сп҃са свое­гѡ̀. Се́й ро́дъ и҆́щꙋ­щихъ гдⷭ҇а, и҆́щꙋ­щихъ лицѐ бг҃а і҆а́кѡвлѧ. Возми́те врата̀ кнѧ̑зи ва́шѧ, и҆ возми́тесѧ врата̀ вѣ̑чнаѧ: и҆ вни́детъ цр҃ь сла́вы. Кто́ є҆сть се́й цр҃ь сла́вы; гдⷭ҇ь крѣ́покъ и҆ си́лѣнъ, гдⷭ҇ь си́лѣнъ въ бра́ни. Возми́те врата̀ кнѧ̑зи ва́шѧ, и҆ возми́тесѧ врата̀ вѣ̑чнаѧ: и҆ вни́детъ цр҃ь сла́вы. Кто́ є҆сть се́й цр҃ь сла́вы; гдⷭ҇ь си́лъ, то́й є҆́сть цр҃ь сла́вы.</p>\n<h2>Ѱало́мъ рє҃і.</h2>\n<p>Вѣ́ро­вахъ, тѣ́мже воз­гла­го́лахъ: а҆́зъ же смири́хсѧ ѕѣлѡ̀. А҆́зъ же рѣ́хъ во и҆зс­тꙋпле́нїи мое́мъ: всѧ́къ че­ло­вѣ́къ ло́жъ. Что̀ возда́мъ гдⷭ҇еви ѡ҆ всѣ́хъ, ꙗ҆̀же воз­да­де́ ми; Ча́шꙋ сп҃се́нїѧ прїи­мꙋ̀, и҆ и҆́мѧ гдⷭ҇не при­зо­вꙋ̀: Мл҃твы моѧ̑ гдⷭ҇еви возда́мъ пред̾ всѣ́ми людьмѝ є҆гѡ̀. Чтⷭ҇на̀ пред̾ гдⷭ҇емъ сме́рть прпⷣбныхъ є҆гѡ̀. Ѽ гдⷭ҇и, а҆́зъ ра́бъ тво́й, а҆́зъ ра́бъ тво́й, и҆ сы́нъ рабы́ни твоеѧ̀: рас­тер­за́лъ є҆сѝ ᲂу҆́зы моѧ̑. Тебѣ̀ пожрꙋ̀ же́ртвꙋ хвалы̀, и҆ во и҆́мѧ гдⷭ҇не при­зо­вꙋ̀: Мл҃твы моѧ̑ гдⷭ҇еви возда́мъ пред̾ всѣ́ми людьмѝ є҆гѡ̀: Во дво́рѣхъ до́мꙋ гдⷭ҇нѧ, посре­дѣ̀ тебє̀, і҆ерⷭ҇ли́ме.</p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>А҆ллилꙋ́їа, а҆ллилꙋ́їа, а҆ллилꙋ́їа, сла́ва тебѣ̀, бж҃е. <strong>Три́жды. И҆ покло́ны трѝ.</strong></p>\n<p>Гдⷭ҇и, поми́лꙋй, <strong>три́жды.</strong></p>\n<p><strong>Посе́мъ тро­па­рѝ, гла́съ ѕ҃:</strong></p>\n<p>Без­за­кѡ́нїѧ моѧ̑ пре́зри, гдⷭ҇и, / ѿ дв҃ы рожде́йсѧ, / и҆ се́рдце моѐ ѡ҆чи́сти, / хра́мъ то̀ творѧ̀ пречⷭ҇томꙋ твое­мꙋ̀ тѣ́лꙋ и҆ кро́ви: / нижѐ ѿри́ни менѐ ѿ твое­гѡ̀ лица̀, // без̾ числа̀ и҆мѣ́ѧй ве́лїю млⷭ҇ть.</p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ.</p>\n<p>Во прича́стїе ст҃ы́нь твои́хъ ка́кѡ °вни́дꙋ° [°дер­знꙋ̀°] не­дос­то́йный; / А҆́ще бо дер­знꙋ̀ къ тебѣ̀ прис­тꙋ­пи́ти съ досто́йными, / хїтѡ́нъ мѧ̀ ѡ҆блича́етъ, ꙗ҆́кѡ нѣ́сть вече́рнїй, / и҆ ѡ҆сꙋжде́нїе и҆схода́тайст­вꙋю мно­гогрѣ́шнѣй дꙋшѝ мое́й. / Ѡ҆чи́сти, гдⷭ҇и, скве́рнꙋ дꙋшѝ моеѧ̀, и҆ сп҃си́ мѧ, // ꙗ҆́кѡ чл҃вѣ­ко­лю́бецъ.</p>\n<p>И҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Бг҃оро́ди­ченъ: М</strong>нѡ́гаѧ мно́жєст­ва мои́хъ, бцⷣе, пре­грѣ­ше́нїй, / къ тебѣ̀ при­бѣ­го́хъ, чⷭ҇таѧ, сп҃се́нїѧ тре́бꙋѧ: / по­сѣ­тѝ не­мощст­вꙋ́ющꙋю мою̀ дꙋ́шꙋ, / и҆ молѝ сн҃а твое­го̀ и҆ бг҃а на́шего, / да́ти мѝ ѡ҆ставле́нїе, ꙗ҆̀же содѣ́ѧхъ лю́тыхъ, // є҆ди́на бл҃госло­ве́ннаѧ.</p>\n<p><strong>[Во ст҃ы́й же и҆ вели́кїй чет­вер­то́къ пое́мъ тропа́рь се́й, на гла́съ и҃, три́жды, ко́снѡ и҆ со слад­ко­пѣ́нїемъ:</strong></p>\n<p><strong>Е҆</strong>гда̀ сла́внїи ᲂу҆ч҃нцы̀ на ᲂу҆мове́нїи ве́чери прос­вѣ­ща́хꙋсѧ, / тогда̀ і҆ꙋ́да ѕло­чес­ти́вый сребро­лю́бїемъ недꙋ́го­вавъ ѡ҆мрача́шесѧ, / и҆ без­за­кѡ́ннымъ сꙋдїѧ́мъ тебѐ, првⷣнаго сꙋдїю̀, пре­дае́тъ. / Ви́ждь, и҆мѣ́нїй рачи́телю, си́хъ ра́ди ᲂу҆давле́нїе ᲂу҆потре­би́вша: / бѣжѝ несы́тыѧ дꙋшѝ, ᲂу҆ч҃тлю та­ко­ва̑ѧ дер­знꙋ́вшїѧ. // И҆́же ѡ҆ всѣ́хъ бл҃гі́й, гдⷭ҇и, сла́ва тебѣ̀.<strong>]</strong></p>\n<h2>Ѱало́мъ н҃.</h2>\n<p>Поми́лꙋй мѧ̀, бж҃е, по вели́цѣй млⷭ҇ти твое́й, и҆ по мно́жест­вꙋ щедро́тъ твои́хъ ѡ҆чи́сти без­за­ко́нїе моѐ. Наипа́че ѡ҆мы́й мѧ̀ ѿ без­за­ко́нїѧ моегѡ̀, и҆ ѿ грѣха̀ моегѡ̀ ѡ҆чи́сти мѧ̀. Ꙗ҆́кѡ без­за­ко́нїе моѐ а҆́зъ зна́ю, и҆ грѣ́хъ мо́й пре́до мно́ю є҆́сть вы́нꙋ. Тебѣ̀ є҆ди́номꙋ согрѣ­ши́хъ, и҆ лꙋка́вое пред̾ тобо́ю сот­во­ри́хъ: ꙗ҆́кѡ да ѡ҆прав­ди́шисѧ во сло­ве­сѣ́хъ твои́хъ, и҆ по­бѣ­ди́ши, внег­да̀ сꙋди́ти тѝ. Се́ бо въ без­за­ко́нїихъ зача́тъ є҆́смь, и҆ во грѣсѣ́хъ роди́ мѧ ма́ти моѧ̀. Се́ бо и҆́стинꙋ воз­лю­би́лъ є҆сѝ, безвѣ̑стнаѧ и҆ та̑йнаѧ премꙋ́дрос­ти твоеѧ̀ ꙗ҆ви́лъ мѝ є҆сѝ. Ѡ҆кропи́ши мѧ̀ ѵ҆ссѡ́помъ, и҆ ѡ҆чи́щꙋсѧ: ѡ҆мы́еши мѧ̀, и҆ па́че снѣ́га ᲂу҆бѣлю́сѧ. Слꙋ́хꙋ моемꙋ̀ да́си ра́дость и҆ весе́лїе: возра́дꙋют­сѧ кѡ́сти смирє́нныѧ. Ѿвра­тѝ лицѐ твоѐ ѿ грѣ̑хъ мои́хъ, и҆ всѧ̑ без­за­кѡ́нїѧ моѧ̑ ѡ҆чи́сти. Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й. Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀. Возда́ждь мѝ ра́дость сп҃се́нїѧ твое­гѡ̀, и҆ дх҃омъ влⷣчнимъ ᲂу҆твер­ди́ мѧ. Наꙋчꙋ̀ без­за­кѡ́нныѧ пꙋтє́мъ твои̑мъ, и҆ не­чес­ти́вїи къ тебѣ̀ ѡ҆братѧ́тсѧ. И҆зба́ви мѧ̀ ѿ крове́й, бж҃е, бж҃е сп҃се́нїѧ моегѡ̀: возра́дꙋет­сѧ ѧ҆зы́къ мо́й пра́вдѣ твое́й. Гдⷭ҇и, ᲂу҆стнѣ̀ моѝ ѿве́рзеши, и҆ ᲂу҆ста̀ моѧ̑ воз­вѣс­тѧ́тъ хвалꙋ̀ твою̀. Ꙗ҆́кѡ а҆́ще бы вос­хо­тѣ́лъ є҆сѝ же́ртвы, да́лъ бы́хъ ᲂу҆́бѡ: все­сож­жє́нїѧ не бл҃го­во­ли́ши. Же́ртва бг҃ꙋ дꙋ́хъ сокрꙋ­ше́нъ: се́рдце сокрꙋ­ше́нно и҆ смире́нно бг҃ъ не ᲂу҆ни­чи­жи́тъ. Оу҆бл҃жѝ, гдⷭ҇и, бл҃го­во­ле́нїемъ твои́мъ сїѡ́на, и҆ да сози́ждꙋт­сѧ стѣ́ны і҆ерⷭ҇ли̑мскїѧ. Тогда̀ бл҃го­во­ли́ши же́ртвꙋ пра́вды, воз­но­ше́нїе и҆ все­со­же­га́ємаѧ: тогда̀ воз­ло­жа́тъ на ѻ҆лта́рь тво́й тель­цы̀.</p>\n<h2>Канѡ́нъ, гла́съ в҃.</h2>\n<h2>Пѣ́снь а҃.</h2>\n<p><strong>І҆рмо́съ: Г</strong>рѧди́те, лю́дїе, / пои́мъ пѣ́снь хрⷭ҇тꙋ̀ бг҃ꙋ, / раздѣ́льше­мꙋ мо́ре и҆ наста́вльше­мꙋ лю́ди, / ꙗ҆̀же и҆зведѐ и҆з̾ рабо́ты є҆гѵ́петс­кїѧ, // ꙗ҆́кѡ про­сла́висѧ.</p>\n<p><strong>Припѣ́въ: С</strong>е́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Хлѣ́бъ жи­во­та̀ вѣ́чнꙋю­ща­гѡ да бꙋ́детъ мѝ тѣ́ло твоѐ ст҃о́е, бл҃гоꙋтро́бне гдⷭ҇и, и҆ чтⷭ҇на́ѧ кро́вь, и҆ недꙋ̑гъ мно­гоѻбра́зныхъ и҆сцѣле́нїе.</p>\n<p><strong>Припѣ́въ: Н</strong>е ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Ѡ҆ск­верне́нъ дѣ́лы безмѣ́стны­ми ѻ҆каѧ́нный, твое­гѡ̀ пречⷭ҇тагѡ тѣ́ла и҆ бжⷭ҇твенныѧ кро́ве не­дос­то́инъ є҆́смь, хрⷭ҇тѐ, при­ча­ще́нїѧ: є҆гѡ́же мѧ̀ сподо́би.</p>\n<p><strong>Припѣ́въ: П</strong>рест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: З</strong>емлѐ бл҃га́ѧ, бл҃госло­ве́ннаѧ бг҃оневѣ́сто, кла́съ прозѧ́бшаѧ неѡра́нный и҆ сп҃си́тель­ный мі́рꙋ, сподо́би мѧ̀ се́й ꙗ҆дꙋ́ща сп҃сти́сѧ.</p>\n<h2>Пѣ́снь г҃.</h2>\n<p><strong>І҆рмо́съ: Н</strong>а ка́мени мѧ̀ вѣ́ры ᲂу҆твер­ди́въ, / раз­ши­ри́лъ є҆сѝ ᲂу҆ста̀ моѧ̑ на врагѝ моѧ̑: / воз­ве­се­ли́ бо сѧ дꙋ́хъ мо́й, внег­да̀ пѣ́ти: / нѣ́сть ст҃ъ ꙗ҆́коже бг҃ъ на́шъ, // и҆ нѣ́сть првⷣнъ па́че тебє̀, гдⷭ҇и.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Слє́зныѧ мѝ пода́ждь, хрⷭ҇тѐ, ка̑пли, скве́рнꙋ се́рдца моегѡ̀ ѡ҆чища́ющыѧ, ꙗ҆́кѡ да бл҃го́ю со́вѣс­тїю ѡ҆чище́нъ, вѣ́рою при­хож­дꙋ̀ и҆ стра́хомъ, влⷣко, ко при­ча­ще́нїю бжⷭ҇твенныхъ дарѡ́въ твои́хъ.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Во ѡ҆ставле́нїе да бꙋ́детъ мѝ пре­грѣ­ше́нїй, пречⷭ҇тое тѣ́ло твоѐ и҆ бжⷭ҇твеннаѧ кро́вь, дх҃а же ст҃а́гѡ ѻ҆бще́нїе, и҆ въ жи́знь вѣ́чнꙋю, чл҃вѣ­ко­лю́бче, и҆ страс­те́й и҆ скор­бе́й ѿчꙋж­де́нїе.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: Х</strong>лѣ́ба живо́тнагѡ трапе́за прест҃а́ѧ, свы́ше млⷭ҇ти ра́ди сше́дшагѡ, и҆ мі́рови но́вый живо́тъ даю́щагѡ, и҆ менѐ ны́нѣ сподо́би не­дос­то́йнаго, со стра́хомъ вкꙋси́ти сегѡ̀, и҆ жи́вꙋ бы́ти.</p>\n<h2>Пѣ́снь д҃.</h2>\n<p><strong>І҆рмо́съ: П</strong>рише́лъ є҆сѝ ѿ дв҃ы, / не хода́тай, ни а҆́гг҃лъ, / но са́мъ, гдⷭ҇и, вопло́щьсѧ, / и҆ сп҃слъ є҆сѝ всего́ мѧ че­ло­вѣ́ка. // тѣ́мъ зовꙋ́ ти: сла́ва си́лѣ твое́й, гдⷭ҇и.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Вос­хо­тѣ́лъ є҆сѝ, на́съ ра́ди вопло́щьсѧ, мно­гомлⷭ҇тиве, закла́нъ бы́ти ꙗ҆́кѡ ѻ҆вча̀, грѣ̑хъ ра́ди че­ло­вѣ́чес­кихъ: тѣ́мже молю́ тѧ, и҆ моѧ̑ ѡ҆чи́сти согрѣ­шє́нїѧ.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>И҆сцѣлѝ дꙋшѝ моеѧ̀ ꙗ҆́звы, гдⷭ҇и, и҆ всего̀ ѡ҆ст҃ѝ: и҆ сподо́би, влⷣко, ꙗ҆́кѡ да при­ча­щꙋ́сѧ та́йныѧ твоеѧ̀ бжⷭ҇твенныѧ ве́чери ѻ҆каѧ́нный.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: Оу҆</strong>млⷭ҇тиви и҆ мнѣ̀ сꙋ́щаго ѿ ᲂу҆тро́бы твоеѧ̀, влⷣчце, и҆ соблю­ди́ мѧ неск­ве́рна раба̀ твое­го̀, и҆ не­по­ро́чна, ꙗ҆́кѡ да прїе́мъ ᲂу҆́мнагѡ би́сера, ѡ҆сщ҃ꙋ́сѧ.</p>\n<h2>Пѣ́снь є҃.</h2>\n<p><strong>І҆рмо́съ: С</strong>вѣ́та пода́телю и҆ вѣкѡ́въ тво́рче, гдⷭ҇и, / во свѣ́тѣ твои́хъ по­ве­лѣ́нїй наста́ви на́съ: // ра́звѣ бо тебє̀ и҆но́гѡ бг҃а не зна́емъ.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Ꙗ҆́коже пре­дре́клъ є҆сѝ, хрⷭ҇тѐ, да бꙋ́детъ ᲂу҆́бѡ хꙋдо́мꙋ рабꙋ̀ твое­мꙋ̀, и҆ во мнѣ̀ пребꙋ́ди, ꙗ҆́коже ѡ҆бѣща́лсѧ є҆сѝ: се́ бо тѣ́ло твоѐ ꙗ҆́мъ бжⷭ҇твенное, и҆ пїю̀ кро́вь твою̀.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Сло́ве бж҃їй и҆ бж҃е, ᲂу҆́гль тѣ́ла твое­гѡ̀ да бꙋ́детъ мнѣ̀ помра­че́нномꙋ въ прос­вѣ­ще́нїе, и҆ ѡ҆чище́нїе ѡ҆ск­верне́нной дꙋшѝ мое́й кро́вь твоѧ̀.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: М</strong>р҃і́е, мт҃и бж҃їѧ, бл҃гоꙋха́нїѧ чтⷭ҇но́е селе́нїе, твои́ми мл҃твами сосꙋ́дъ мѧ̀ и҆збра́нный содѣ́лай, ꙗ҆́кѡ да ѡ҆сщ҃е́нїй при­ча­щꙋ́сѧ сн҃а твое­гѡ̀.</p>\n<h2>Пѣ́снь ѕ҃.</h2>\n<p><strong>І҆рмо́съ: В</strong>ъ бе́зднѣ грѣхо́внѣй валѧ́ѧсѧ, / неиз­слѣ́днꙋю млⷭ҇рдїѧ твое­гѡ̀ при­зы­ва́ю бе́зднꙋ: // ѿ тлѝ, бж҃е, мѧ̀ воз­ве­дѝ.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Оу҆́мъ, дꙋ́шꙋ и҆ се́рдце ѡ҆ст҃ѝ, сп҃се, и҆ тѣ́ло моѐ, и҆ сподо́би неѡ­сꙋж­де́ннѡ, влⷣко, къ стра̑шнымъ та́йнамъ прис­тꙋ­пи́ти.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Да бы́хъ ᲂу҆стра­ни́лсѧ ѿ страс­те́й, и҆ твоеѧ̀ бл҃года́ти и҆мѣ́лъ бы́хъ при­ло­же́нїе, жи­во­та́ же ᲂу҆тверж­де́нїе, при­ча­ще́нїемъ ст҃ы́хъ, хрⷭ҇тѐ, та̑инъ твои́хъ.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: Б</strong>ж҃їе, бж҃е, сло́во ст҃о́е, всего́ мѧ ѡ҆ст҃ѝ, ны́нѣ при­хо­дѧ́щаго къ бжⷭ҇твєннымъ твои̑мъ та́йнамъ, ст҃ы́ѧ мт҃ре твоеѧ̀ мольба́ми.</p>\n<p>Гдⷭ҇и, поми́лꙋй, <strong>три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Конда́къ, гла́съ в҃.</h2>\n<p><strong>Подо́бенъ: В</strong>ы́шнихъ и҆щѧ̀:</p>\n<p>Хлѣ́бъ, хрⷭ҇тѐ, взѧ́ти не пре́зри мѧ̀, / тѣ́ло твоѐ, и҆ бжⷭ҇твеннꙋю твою̀ ны́нѣ кро́вь, / пречⷭ҇тыхъ, влⷣко, и҆ стра́шныхъ твои́хъ та̑инъ при­час­ти́тисѧ ѻ҆каѧ́ннаго, / да не бꙋ́детъ мѝ въ сꙋ́дъ, // да бꙋ́детъ же мѝ въ живо́тъ вѣ́чный и҆ без­сме́ртный.</p>\n<h2>Пѣ́снь з҃.</h2>\n<p><strong>І҆рмо́съ: Т</strong>ѣ́лꙋ злато́мꙋ премꙋ̑дрыѧ дѣ́ти не послꙋ­жи́ша, / и҆ въ пла́мень са́ми поидо́ша, / и҆ бо́ги и҆́хъ ѡ҆брꙋга́ша, / средѝ пла́мене во­зо­пи́ша, и҆ ѡ҆росѝ ѧ҆̀ а҆́гг҃лъ: // ᲂу҆слы́шасѧ ᲂу҆жѐ ᲂу҆́стъ ва́шихъ мл҃тва.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>И҆сто́чникъ бл҃ги́хъ, при­ча­ще́нїе, хрⷭ҇тѐ, без­сме́ртныхъ твои́хъ ны́нѣ та́инс­твъ, да бꙋ́детъ мѝ свѣ́тъ, и҆ живо́тъ, и҆ безс­тра́стїе, и҆ къ прес­пѣ́ѧнїю же и҆ ᲂу҆множе́нїю добро­дѣ́тели бжⷭ҇твеннѣйшїѧ хода́тайст­венно, є҆ди́не бл҃же, ꙗ҆́кѡ да сла́влю тѧ̀.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Да и҆зба́влюсѧ ѿ страс­те́й, и҆ врагѡ́въ, и҆ нꙋ́жды, и҆ всѧ́кїѧ ско́рби, тре́пе­томъ и҆ любо́вїю со бл҃го­го­вѣ́нїемъ, чл҃вѣ­ко­лю́бче, прис­тꙋ­па́ѧй ны́нѣ къ твои̑мъ без­смє́ртнымъ и҆ бжⷭ҇твєннымъ та́йнамъ, и҆ пѣ́ти тебѣ̀ сподо́би: бл҃госло­ве́нъ є҆сѝ, гдⷭ҇и бж҃е ѻ҆тє́цъ на́шихъ.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: С</strong>п҃са хрⷭ҇та̀ ро́ждшаѧ па́че ᲂу҆ма̀, бг҃обл҃года́тнаѧ, молю́ тѧ ны́нѣ ра́бъ тво́й, чⷭ҇тꙋю нечи́стый: хотѧ́щаго мѧ̀ ны́нѣ къ пречⷭ҇тымъ та́йнамъ прис­тꙋ­пи́ти, ѡ҆чи́сти всего̀ ѿ скве́рны пло́ти и҆ дꙋ́ха.</p>\n<h2>Пѣ́снь и҃.</h2>\n<p><strong>І҆рмо́съ: В</strong>ъ пе́щь ѻ҆́гненнꙋю ко ѻ҆трокѡ́мъ є҆врє́йс­кимъ сниз­ше́дшаго, / и҆ пла́мень въ ро́сꙋ прело́жшаго бг҃а, / по́йте, дѣла̀, ꙗ҆́кѡ гдⷭ҇а, // и҆ пре­возно­си́те во всѧ̑ вѣ́ки.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Нбⷭ҇ныхъ и҆ стра́шныхъ и҆ ст҃ы́хъ твои́хъ, хрⷭ҇тѐ, ны́нѣ та̑инъ, и҆ бжⷭ҇твенныѧ твоеѧ̀ и҆ та́йныѧ ве́чери, ѻ҆́бщни­ка бы́ти и҆ менѐ сподо́би ѿча́ѧнна­го, бж҃е сп҃се мо́й.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Под̾ твоѐ прибѣ́гъ бл҃гоꙋтро́бїе, бл҃же, со стра́хомъ зовꙋ́ ти: во мнѣ̀ пребꙋ́ди, сп҃се, и҆ а҆́зъ, ꙗ҆́коже ре́клъ є҆сѝ, въ тебѣ̀: се́ бо дерза́ѧ на млⷭ҇ть твою̀, ꙗ҆́мъ тѣ́ло твоѐ и҆ пїю̀ кро́вь твою̀.</p>\n<p><strong>Припѣ́въ: П</strong>рест҃а́ѧ трⷪ҇це, бж҃е на́шъ, сла́ва тебѣ̀.</p>\n<p>Трепе́щꙋ, прїе́млѧ ѻ҆́гнь, да не ѡ҆палю́сѧ ꙗ҆́кѡ во́скъ и҆ ꙗ҆́кѡ трава̀. ѽле стра́шнагѡ та́инст­ва! ѽле бл҃гоꙋтро́бїѧ бж҃їѧ! ка́кѡ бжⷭ҇твенна­гѡ тѣ́ла и҆ кро́ве, бре́нїе, при­ча­ща́юсѧ и҆ нетлѣ́ненъ сот­во­рѧ́юсѧ;</p>\n<h2>Пѣ́снь ѳ҃.</h2>\n<p><strong>І҆рмо́съ: Б</strong>езна­ча́льна роди́телѧ сн҃ъ, бг҃ъ и҆ гдⷭ҇ь, / вопло́щьсѧ ѿ дв҃ы на́мъ ꙗ҆ви́сѧ, / ѡ҆мрачє́ннаѧ прос­вѣ­ти́ти, собра́ти рас­то­чє́ннаѧ: // тѣ́мъ всепѣ́тꙋю бцⷣꙋ ве­ли­ча́емъ.</p>\n<p>Се́рдце чи́сто сози́жди во мнѣ̀, бж҃е, и҆ дꙋ́хъ пра́въ ѡ҆бновѝ во ᲂу҆тро́бѣ мое́й.</p>\n<p>Хрⷭ҇то́съ є҆́сть, вкꙋси́те и҆ ви́дите: гдⷭ҇ь на́съ ра́ди, по на́мъ бо дре́вле бы́вый, є҆ди́ною себѐ прине́съ, ꙗ҆́кѡ при­но­ше́нїе ѻ҆ц҃ꙋ̀ свое­мꙋ̀, при́снѡ за­ка­ла́етсѧ, ѡ҆сщ҃а́ѧй при­ча­ща́ющыѧ­сѧ.</p>\n<p>Не ѿве́ржи менѐ ѿ лица̀ твое­гѡ̀, и҆ дх҃а твое­гѡ̀ ст҃а́гѡ не ѿимѝ ѿ менє̀.</p>\n<p>Дꙋше́ю и҆ тѣ́ломъ да ѡ҆сщ҃ꙋ́сѧ, влⷣко, да прос­вѣ­щꙋ́сѧ, да сп҃сꙋ́сѧ, да бꙋ́дꙋ до́мъ тво́й, при­ча­ще́нїемъ сщ҃е́нныхъ та̑инъ, живꙋ́щаго тѧ̀ и҆мѣ́ѧ въ себѣ̀ со ѻ҆ц҃е́мъ и҆ дх҃омъ, бл҃годѣ́телю мно­гомлⷭ҇тиве.</p>\n<p><strong>Припѣ́въ: В</strong>озда́ждь мѝ ра́дость сп҃се́нїѧ твое­гѡ̀, и҆ дх҃омъ влⷣчнимъ ᲂу҆твер­ди́ мѧ.</p>\n<p>Ꙗ҆́коже ѻ҆́гнь да бꙋ́детъ мѝ, и҆ ꙗ҆́кѡ свѣ́тъ тѣ́ло твоѐ, и҆ кро́вь, сп҃се мо́й, пречтⷭ҇на́ѧ, ѡ҆палѧ́ѧ грѣхо́вное ве­щест­во̀, сжига́ѧ же страс­те́й те́рнїе, и҆ всего́ мѧ прос­вѣ­ща́ѧ, покла­нѧ́тисѧ бжⷭ҇твꙋ̀ твое­мꙋ̀.</p>\n<p>Прест҃а́ѧ бцⷣе, сп҃сѝ на́съ.</p>\n<p><strong>Бг҃оро́ди­ченъ: Б</strong>г҃ъ вопло­ти́сѧ ѿ чⷭ҇тыхъ крове́й твои́хъ: тѣ́мже всѧ́кїй ро́дъ пое́тъ тѧ̀, влⷣчце, ᲂу҆́мнаѧ же мно́жєст­ва сла́вѧтъ, ꙗ҆́кѡ тобо́ю ꙗ҆́вѣ ᲂу҆зрѣ́ша всѣ́ми влⷣчест­вꙋю­ща­го, ѡ҆сꙋ­щест­во­ва́вша­го­сѧ чл҃вѣ́чест­вомъ.</p>\n<h2>И҆ а҆́бїе:</h2>\n<p>Досто́йно є҆́сть ꙗ҆́кѡ вои́стиннꙋ / бл҃жи́ти тѧ̀ бцⷣꙋ, / при­снобл҃же́ннꙋю и҆ пре­не­по­ро́чнꙋю, / и҆ мт҃рь бг҃а на́шегѡ. / чтⷭ҇нѣ́йшꙋю хе­рꙋ­ві̑мъ, / и҆ сла́внѣйшꙋю без̾ сравне́нїѧ се­ра­фі̑мъ, / без̾ и҆стлѣ́нїѧ бг҃а сло́ва ро́ждшꙋю, // сꙋ́щꙋю бцⷣꙋ тѧ̀ ве­ли­ча́емъ.<strong>*</strong></p>\n<blockquote><p><strong>*</strong> <strong>Ѿ недѣ́ли ѳѡ­ми­ны̀ до воз­не­се́нїѧ вмѣ́стѡ сеѧ̀ мл҃твы глаго́лемъ за­дос­то́йникъ па́схи, си́рѣчь припѣ́въ и҆ і҆рмо́съ ѳ҃-ѧ пѣ́сни пасха́льна­гѡ канѡ́на, гла́съ а҃:</strong><br />\n<strong>Припѣ́въ: А҆́</strong>гг҃лъ вопїѧ́ше бл҃года́тнѣй: / чⷭ҇таѧ дв҃о, ра́дꙋйсѧ, / и҆ па́ки рекꙋ́, ра́дꙋйсѧ: / тво́й сн҃ъ воскр҃се тридне́венъ ѿ гро́ба, / и҆ мє́ртвыѧ возд­ви́гнꙋ­вый, // лю́дїе, ве­се­ли́тесѧ.<br />\n<strong>І҆рмо́съ: С</strong>вѣти́сѧ, свѣти́сѧ, но́вый і҆ерⷭ҇ли́ме: / сла́ва бо гдⷭ҇нѧ на тебѣ̀ воз­сїѧ̀: / ликꙋ́й ны́нѣ и҆ ве­се­ли́сѧ, сїѡ́не. / ты́ же, чⷭ҇таѧ, красꙋ́йсѧ, бцⷣе, // ѡ҆ воста́нїи ржⷭ҇тва̀ твое­гѡ̀.<br />\n<strong>Въ попра́зднст­во два­на­де­сѧ́тыхъ пра́здни­кѡвъ глаго́лемъ и҆́хъ за­дос­то́йники.</strong></p>\n</blockquote>\n<p>Ст҃ы́й бж҃е, ст҃ы́й крѣ́пкїй, ст҃ы́й без­сме́ртный, поми́лꙋй на́съ. <strong>Три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p>Прест҃а́ѧ трⷪ҇це, поми́лꙋй на́съ: гдⷭ҇и, ѡ҆чи́сти грѣхѝ на́шѧ: влⷣко, прос­тѝ без­за­кѡ́нїѧ на̑ша: ст҃ы́й, по­сѣ­тѝ и҆ и҆сцѣлѝ не́мѡщи на́шѧ, и҆́мене твое­гѡ̀ ра́ди.</p>\n<p>Гдⷭ҇и, поми́лꙋй, <strong>три́жды.</strong></p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ, и҆ ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Ѻ҆́</strong>ч҃е на́шъ, и҆́же є҆сѝ на нб҃сѣ́хъ! да ст҃и́тсѧ и҆́мѧ твоѐ: да прїи́детъ црⷭ҇твїе твоѐ: да бꙋ́детъ во́лѧ твоѧ̀, ꙗ҆́кѡ на нб҃сѝ, и҆ на землѝ. Хлѣ́бъ на́шъ насꙋ́щный да́ждь на́мъ дне́сь. И҆ ѡ҆ста́ви на́мъ до́лги на́шѧ: ꙗ҆́коже и҆ мы̀ ѡ҆ставлѧ́емъ дол­жни­кѡ́мъ на́шымъ: и҆ не введѝ на́съ во и҆скꙋше́нїе, но и҆зба́ви на́съ ѿ лꙋка́вагѡ.</p>\n<p><strong>[Сщ҃е́нникъ: Ꙗ҆́</strong>кѡ твоѐ є҆́сть црⷭ҇тво, и҆ си́ла, и҆ сла́ва, ѻ҆ц҃а̀, и҆ сн҃а, и҆ ст҃а́гѡ дх҃а, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.<strong>]</strong></p>\n<h2>Посе́мъ тропа́рь пра́здни­ка.</h2>\n<p><strong>А҆́ще недѣ́лѧ, тропа́рь воскрⷭ҇нъ гла́са. А҆́ще же нѝ, тро­па­рѝ сїѧ̑, гла́съ ѕ҃:</strong></p>\n<p>Поми́лꙋй на́съ, гдⷭ҇и, поми́лꙋй на́съ: / всѧ́кагѡ бо ѿвѣ́та не­доꙋ­мѣ́юще, / сїю́ ти мл҃твꙋ, ꙗ҆́кѡ влⷣцѣ, грѣ́шнїи прино́симъ: // поми́лꙋй на́съ.</p>\n<p>Сла́ва ѻ҆ц҃ꙋ̀, и҆ сн҃ꙋ, и҆ ст҃о́мꙋ дх҃ꙋ.</p>\n<p>Гдⷭ҇и, поми́лꙋй на́съ, / на тѧ́ бо ᲂу҆пова́хомъ: / не про­гнѣ́вайсѧ на ны̀ ѕѣлѡ̀, / нижѐ по­мѧ­нѝ без­за­ко́нїй на́шихъ, / но при́зри и҆ ны́нѣ ꙗ҆́кѡ бл҃гоꙋтро́бенъ, / и҆ и҆зба́ви ны̀ ѿ вра̑гъ на́шихъ: / ты́ бо є҆сѝ бг҃ъ на́шъ, и҆ мы̀ лю́дїе твоѝ, / всѝ дѣла̀ рꙋкꙋ̀ твоє́ю, // и҆ и҆́мѧ твоѐ при­зы­ва́емъ.</p>\n<p><strong>И҆</strong> ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<p><strong>Бг҃оро́ди­ченъ: М</strong>лⷭ҇рдїѧ двє́ри ѿве́рзи на́мъ, / бл҃госло­ве́ннаѧ бцⷣе, / надѣ́ющїи­сѧ на тѧ̀ да не поги́бнемъ, / но да и҆зба́вимсѧ тобо́ю ѿ бѣ́дъ: // ты́ бо є҆сѝ сп҃се́нїе ро́да хрⷭ҇тїа́нс­ка­гѡ.</p>\n<p>Гдⷭ҇и, поми́лꙋй, <strong>м҃. И҆ покло́ны, є҆ли́кѡ хо́щеши.</strong></p>\n<h2>И҆ а҆́бїе нас­тоѧ́щыѧ стїхѝ:</h2>\n<p>Хотѧ̀ ꙗ҆́сти, че­ло­вѣ́че, тѣ́ло влⷣчне,<br />\n<strong>С</strong>тра́хомъ прис­тꙋ­пѝ, да не ѡ҆пали́шисѧ: ѻ҆́гнь бо є҆́сть.<br />\n<strong>Б</strong>жⷭ҇твеннꙋю же пїѧ̀ кро́вь ко ѻ҆бще́нїю,<br />\n<strong>П</strong>е́рвѣе при­ми­ри́сѧ тѧ̀ ѡ҆печа́лив­шымъ.<br />\n<strong>Т</strong>а́же дерза́ѧ та́инст­венное бра́шно ꙗ҆́ждь.</p>\n<p><strong>И҆ны̑ѧ стїхѝ:</strong></p>\n<p>Пре́жде прича́стїѧ стра́шныѧ же́ртвы,<br />\n<strong>Ж</strong>ивот­во­рѧ́щагѡ тѣ́ла влⷣчнѧ,<br />\n<strong>С</strong>и́мъ по­мо­ли́сѧ ѻ҆́бра­зомъ со тре́пе­томъ.</p>\n<h2>Мл҃тва ст҃а́гѡ васі́лїа вели́кагѡ, а҃:</h2>\n<p>Влⷣко гдⷭ҇и і҆и҃се хрⷭ҇тѐ бж҃е на́шъ, и҆сто́чниче жи́зни и҆ без­сме́ртїѧ, всеѧ̀ тва́ри ви́димыѧ и҆ неви́димыѧ содѣ́телю, без­на­ча́льна­гѡ ѻ҆ц҃а̀ соприсно­сꙋ́щный сн҃е и҆ со­безна­ча́льный, пре­мно́гїѧ ра́ди бл҃гости, въ послѣ̑днїѧ дни̑ въ пло́ть ѡ҆болкі́йсѧ, и҆ рас­пны́йсѧ, и҆ погре­бы́йсѧ за ны̀ небла­го­да̑рныѧ, и҆ ѕлонра̑вныѧ, и҆ твое́ю кро́вїю ѡ҆бнови́вый рас­тлѣ́вшее грѣхо́мъ є҆стест­во̀ на́ше: са́мъ, без­сме́ртный цр҃ю̀, прїи­мѝ и҆ моѐ грѣ́шнагѡ покаѧ́нїе, и҆ при­кло­нѝ ᲂу҆́хо твоѐ мнѣ̀, и҆ ᲂу҆слы́ши глаго́лы моѧ̑: согрѣ­ши́хъ бо, гдⷭ҇и, согрѣ­ши́хъ на нб҃о и҆ пред̾ тобо́ю, и҆ нѣ́смь досто́инъ воз­зрѣ́ти на вы­со­тꙋ̀ сла́вы твоеѧ̀: про­гнѣ́вахъ бо твою̀ бл҃гость, твоѧ̑ за́пѡ­вѣ­ди прес­тꙋ­пи́въ, и҆ не послꙋ́шавъ твои́хъ по­ве­лѣ́нїй. Но ты̀, гдⷭ҇и, неѕло́бивъ сы́й, дол­го­тер­пѣ­ли́въ же и҆ мно­гомлⷭ҇тивъ, не пре́далъ є҆сѝ мѧ̀ поги́бнꙋти со без­за­ко́ньми мои́ми, моегѡ̀ всѧ́чески ѡ҆жида́ѧ ѡ҆браще́нїѧ: ты́ бо ре́клъ є҆сѝ, чл҃вѣ­ко­лю́бче, прⷪ҇ро́комъ твои́мъ: ꙗ҆́кѡ хотѣ́нїемъ не хощꙋ̀ сме́рти грѣ́шника, но є҆́же ѡ҆брати́тисѧ и҆ жи́вꙋ бы́ти є҆мꙋ̀. Не хо́щеши бо, влⷣко, созда́нїѧ твоє́ю рꙋкꙋ̀ по­гꙋ­би́ти, нижѐ бл҃го­во­ли́ши ѡ҆ поги́бели че­ло­вѣ́чес­тѣй, но хо́щеши всѣ̑мъ сп҃сти́сѧ, и҆ въ ра́зꙋмъ и҆́стины прїи­тѝ. Тѣ́мже и҆ а҆́зъ, а҆́ще и҆ не­дос­то́инъ є҆́смь нб҃сѐ и҆ землѝ, и҆ сеѧ̀ при­вре́менныѧ жи́зни, всего̀ себѐ по­ви­нꙋ́въ грѣхꙋ̀, и҆ слас­те́мъ по­ра­бо́тивъ, и҆ тво́й ѡ҆ск­верни́въ ѻ҆́бразъ: но творе́нїе и҆ созда́нїе твоѐ бы́въ, не ѿчаѧ­ва́ю свое­гѡ̀ сп҃се́нїѧ ѻ҆каѧ́нный, на твое́ же безмѣ́рное бл҃гоꙋтро́бїе дерза́ѧ, при­хож­дꙋ̀. Прїи­мѝ ᲂу҆̀бо и҆ менѐ, чл҃вѣ­ко­лю́бче гдⷭ҇и, ꙗ҆́коже блꙋдни́цꙋ, ꙗ҆́кѡ разбо́йника, ꙗ҆́кѡ мы­та­рѧ̀ и҆ ꙗ҆́кѡ блꙋ́днаго, и҆ возмѝ моѐ тѧ́жкое бре́мѧ грѣхѡ́въ, грѣ́хъ взе́млѧй мі́ра, и҆ не́мѡщи че­ло­вѣ́чєс­кїѧ и҆сцѣлѧ́ѧй, трꙋж­да́ющыѧ­сѧ и҆ ѡ҆бре­ме­нє́нныѧ къ себѣ̀ при­зы­ва́ѧй и҆ ᲂу҆по­кое­ва́ѧй, не прише́дый приз­ва́ти првⷣныѧ, но грѣ̑шныѧ на покаѧ́нїе. и҆ ѡ҆чи́сти мѧ̀ ѿ всѧ́кїѧ скве́рны пло́ти и҆ дꙋ́ха, и҆ наꙋчи́ мѧ со­вер­ша́ти ст҃ы́ню во стра́сѣ твое́мъ: ꙗ҆́кѡ да чи́стымъ свѣ́дѣ­нїемъ со́вѣсти моеѧ̀, ст҃ы́нь твои́хъ ча́сть прїе́млѧ, сое­ди­ню́сѧ ст҃о́мꙋ тѣ́лꙋ твое­мꙋ̀ и҆ кро́ви, и҆ и҆мѣ́ю тебѐ во мнѣ̀ живꙋ́ща и҆ пре­бы­ва́юща, со ѻ҆ц҃е́мъ и҆ ст҃ы́мъ твои́мъ дх҃омъ. Е҆́й, гдⷭ҇и і҆и҃се хрⷭ҇тѐ бж҃е мо́й, и҆ да не въ сꙋ́дъ мѝ бꙋ́детъ прича́стїе пречⷭ҇тыхъ и҆ жи­вот­во­рѧ́щихъ та̑инъ твои́хъ, нижѐ да не́мо­щенъ бꙋ́дꙋ дꙋше́ю же и҆ тѣ́ломъ, ѿ є҆́же не­дос­то́йнѣ тѣ̑мъ при­ча­ща́тисѧ: но да́ждь мѝ да́же до коне́чнагѡ моегѡ̀ и҆здыха́нїѧ, неѡ­сꙋж­де́ннѡ вос­прїи­ма́ти ча́сть ст҃ы́нь твои́хъ, въ дх҃а ст҃а́гѡ ѻ҆бще́нїе, въ напꙋ́тїе жи­во­та̀ вѣ́чнагѡ, и҆ во бл҃гопрїѧ́тенъ ѿвѣ́тъ на стра́шнѣмъ сꙋди́щи твое́мъ: ꙗ҆́кѡ да и҆ а҆́зъ со всѣ́ми и҆збра́нными твои́ми ѻ҆́бщникъ бꙋ́дꙋ нетлѣ́нныхъ твои́хъ бла̑гъ, ꙗ҆̀же ᲂу҆гото́валъ є҆сѝ лю́бѧ­щымъ тѧ̀, гдⷭ҇и: въ ни́хже пре­просла́вленъ є҆сѝ во вѣ́ки. <strong>А҆</strong>ми́нь.</p>\n<h2>Мл҃тва ст҃а́гѡ і҆ѡа́нна зла­тоꙋ́стагѡ, в҃:</h2>\n<p>Гдⷭ҇и бж҃е мо́й, вѣ́мъ, ꙗ҆́кѡ нѣ́смь досто́инъ, нижѐ дово́ленъ, да под̾ кро́въ вни́деши хра́ма дꙋшѝ моеѧ̀, зане́же ве́сь пꙋ́стъ и҆ па́лсѧ є҆́сть, и҆ не и҆́маши во мнѣ̀ мѣ́ста досто́йна, є҆́же главꙋ̀ под­кло­ни́ти: но ꙗ҆́коже съ вы­со­ты̀ на́съ ра́ди смири́лъ є҆сѝ себѐ, смири́сѧ и҆ ны́нѣ смире́нїю моемꙋ̀. и҆ ꙗ҆́коже вос­прїѧ́лъ є҆сѝ въ верте́пѣ и҆ въ ꙗ҆́слехъ без­сло­ве́сныхъ воз­ле­щѝ, си́це вос­прїи­мѝ и҆ въ ꙗ҆́слехъ без­сло­ве́сныѧ моеѧ̀ дꙋшѝ, и҆ во ѡ҆ск­верне́нное моѐ тѣ́ло вни́ти. и҆ ꙗ҆́коже не не ᲂу҆досто́илъ є҆сѝ вни́ти, и҆ све­че­рѧ́ти со грѣ̑шники въ домꙋ̀ сі́мѡна про­ка­же́ннагѡ: та́кѡ и҆зво́ли вни́ти и҆ въ до́мъ смире́нныѧ моеѧ̀ дꙋшѝ, про­ка­же́нныѧ и҆ грѣ́шныѧ. и҆ ꙗ҆́коже не ѿри́нꙋлъ є҆сѝ подо́бнꙋю мнѣ̀ блꙋдни́цꙋ и҆ грѣ́шнꙋю, прише́дшꙋю и҆ при­коснꙋ́вшꙋю­сѧ тебѣ̀: си́це ᲂу҆млⷭ҇рдисѧ и҆ ѡ҆ мнѣ̀ грѣ́шнѣмъ, при­хо­дѧ́щемъ и҆ при­ка­са́ющемъ ти сѧ. и҆ ꙗ҆́коже не воз­гнꙋ­ша́лсѧ є҆сѝ скве́рныхъ є҆ѧ̀ ᲂу҆́стъ и҆ нечи́стыхъ, цѣлꙋ́ющихъ тѧ̀: нижѐ мои́хъ воз­гнꙋ­ша́йсѧ скве́рн­шихъ ѻ҆́ныѧ ᲂу҆́стъ и҆ нечи́ст­шихъ, нижѐ ме́рз­кихъ мои́хъ и҆ нечи́стыхъ ᲂу҆сте́нъ, и҆ скве́рнагѡ и҆ нечи́стѣйша­гѡ моегѡ̀ ѧ҆зы́ка. но да бꙋ́детъ мѝ ᲂу҆́гль прест҃а́гѡ твое­гѡ̀ тѣ́ла и҆ чтⷭ҇ны́ѧ твоеѧ̀ кро́ве, во ѡ҆сщ҃е́нїе, и҆ прос­вѣ­ще́нїе, и҆ здра́вїе смире́ннѣй мое́й дꙋшѝ и҆ тѣ́лꙋ: во ѡ҆блег­че́нїе тѧ́жес­тей мно́гихъ мои́хъ согрѣ­ше́нїй, въ соблю­де́нїе ѿ всѧ́кагѡ дїа́вольс­ка­гѡ дѣ́йства, во ѿгна́нїе и҆ воз­бра­не́нїе ѕла́гѡ моегѡ̀ и҆ лꙋка́вагѡ ѻ҆бы́чаѧ, во ᲂу҆мерщ­вле́нїе страс­те́й, въ снаб­дѣ́нїе за́по­вѣ­дей твои́хъ, въ при­ло­же́нїе бжⷭ҇твенныѧ твоеѧ̀ бл҃года́ти, и҆ твое­гѡ̀ црⷭ҇твїѧ прис­вое́нїе. не бо̀ ꙗ҆́кѡ пре­зи­ра́ѧй при­хож­дꙋ̀ къ тебѣ̀, хрⷭ҇тѐ бж҃е, но ꙗ҆́кѡ дерза́ѧ на неизре­че́ннꙋю твою̀ бл҃гость, и҆ да не на мно́зѣ ᲂу҆далѧ́ѧйсѧ ѻ҆бще́нїѧ твое­гѡ̀, ѿ мы́сленна­гѡ во́лка ѕвѣ­роꙋ­ловле́нъ бꙋ́дꙋ. Тѣ́мже молю́сѧ тебѣ̀: ꙗ҆́кѡ є҆ди́нъ сы́й ст҃ъ, влⷣко, ѡ҆ст҃ѝ мою̀ дꙋ́шꙋ и҆ тѣ́ло, ᲂу҆́мъ и҆ се́рдце, чре­ве­са̀ и҆ ᲂу҆трѡ́бы, и҆ всего́ мѧ ѡ҆бновѝ, и҆ вко­ре­нѝ стра́хъ тво́й во ᲂу҆десѣ́хъ мои́хъ, и҆ ѡ҆сщ҃е́нїе твоѐ неѿе́млемо ѿ менє̀ сот­во­рѝ: и҆ бꙋ́ди мѝ помо́щникъ и҆ застꙋ́пникъ, ѡ҆кор­млѧ́ѧ въ ми́рѣ живо́тъ мо́й, спо­доблѧ́ѧ мѧ̀ и҆ ѡ҆деснꙋ́ю тебє̀ предс­тоѧ́нїѧ, со ст҃ы́ми твои́ми: мл҃твами и҆ моле́ньми пречⷭ҇тыѧ твоеѧ̀ мт҃ре, не­ве­ще́ст­венныхъ твои́хъ слꙋжи́телей и҆ пречⷭ҇тыхъ си́лъ, и҆ всѣ́хъ ст҃ы́хъ, ѿ вѣ́ка тебѣ̀ бл҃гоꙋ­го­ди́вшихъ. <strong>А҆</strong>ми́нь.</p>\n<h2>Мл҃тва ст҃а́гѡ сѷмеѡ́на ме­тафра́ста, г҃:</h2>\n<p><strong>Е҆</strong>ди́не чⷭ҇тый и҆ нетлѣ́нный гдⷭ҇и, за неизре­че́ннꙋю млⷭ҇ть чл҃вѣ­ко­лю́бїѧ, на́ше всѐ вос­прїе́мый смѣше́нїе ѿ чⷭ҇тыхъ и҆ двⷭ҇твенныхъ крове́й па́че є҆стест­ва̀ ро́ждшїѧ тѧ̀, дх҃а бжⷭ҇твенна­гѡ наше́ст­вїемъ, и҆ бл҃го­во­ле́нїемъ ѻ҆ц҃а̀ при­сно­сꙋ́щнагѡ, хрⷭ҇тѐ і҆и҃се, премꙋ́дрос­те бж҃їѧ, и҆ ми́ре, и҆ си́ло: твои́мъ вос­прїѧ́тїемъ жи­вот­во­рѧ̑щаѧ и҆ сп҃си́тєльнаѧ стра­да̑нїѧ вос­прїе́мый, крⷭ҇тъ, гвѡ́здїѧ, копїѐ, сме́рть, ᲂу҆мерт­вѝ моѧ̑ дꙋ­шетлѣ̑нныѧ стра̑сти тѣлє́сныѧ. Погре­бе́нїемъ твои́мъ а҆́дѡва плѣни́вый ца̑рст­вїѧ, погре­бѝ моѧ̑ бл҃ги́ми пѡ́мыслы лꙋка̑ваѧ совѣ́тѡ­ва­нїѧ, и҆ лꙋка́вст­вїѧ дꙋ́хи ра­зо­рѝ. тридне́внымъ твои́мъ и҆ жи­во­но́снымъ воскрⷭ҇нїемъ па́дшаго пра́ѻтца возс­та́вивый, возс­та́ви мѧ̀ грѣхо́мъ попо́лз­ша­го­сѧ, ѻ҆́бразы мнѣ̀ покаѧ́нїѧ пре­дла­га́ѧ. пре­сла́внымъ твои́мъ воз­не­се́нїемъ плотс­ко́е ѡ҆божи́вый вос­прїѧ́тїе, и҆ сїѐ десны́мъ ѻ҆ц҃а̀ сѣдѣ́нїемъ почты́й, сподо́би мѧ̀ прича́стїемъ ст҃ы́хъ твои́хъ та̑инъ деснꙋ́ю ча́сть сп҃са́емыхъ по­лꙋ­чи́ти. сни́тїемъ ᲂу҆тѣ́ши­те­лѧ твое­гѡ̀ дх҃а сосꙋ́ды чє́стны сщ҃є́нныѧ твоѧ̑ ᲂу҆ч҃нкѝ содѣ́лавый, прїѧ́те­ли­ще и҆ менѐ по­ка­жѝ тогѡ̀ прише́ствїѧ. хотѧ́й па́ки прїи­тѝ сꙋди́ти вселе́ннѣй пра́вдою, бл҃го­во­лѝ и҆ мнѣ̀ ᲂу҆срѣ́сти тѧ̀ на ѻ҆́бла­цѣхъ, сꙋдїю̀ и҆ созда́телѧ моего̀, со всѣ́ми ст҃ы́ми твои́ми: да без­ко­не́чнѡ сла­восло́влю и҆ вос­пѣ­ва́ю тѧ̀, со без­на­ча́льнымъ твои́мъ ѻ҆ц҃е́мъ, и҆ прест҃ы́мъ, и҆ бл҃ги́мъ, и҆ жи­вот­во­рѧ́щимъ твои́мъ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва и҆на́ѧ ст҃а́гѡ сѷмеѡ́на ме­тафра́ста, д҃:</h2>\n<p>Ꙗ҆́кѡ на стра́шнѣмъ твое́мъ, и҆ не­ли­цепрїе́мнѣмъ предс­тоѧ́й сꙋди́лищи, хрⷭ҇тѐ бж҃е, и҆ ѡ҆сꙋждє́нїѧ под̾е́млѧ, и҆ сло́во творѧ̀ ѡ҆ содѣ́ѧнныхъ мно́ю ѕлы́хъ: си́це дне́сь, пре́жде да́же не прїи­тѝ дне́ви ѡ҆сꙋжде́нїѧ моегѡ̀, ᲂу҆ ст҃а́гѡ твое­гѡ̀ же́рт­венни­ка предс­тоѧ̀ пред̾ тобо́ю, и҆ пред̾ стра́шными и҆ ст҃ы́ми а҆́гг҃лы твои́ми, пре­кло­не́нъ ѿ своеѧ̀ со́вѣсти, при­но­шꙋ̀ лꙋка̑ваѧ моѧ̑ и҆ без­за­кѡ́ннаѧ дѣѧ̑нїѧ, ꙗ҆влѧ́ѧй сїѧ̑ и҆ ѡ҆блича́ѧй. ви́ждь, гдⷭ҇и, смире́нїе моѐ, и҆ ѡ҆ста́ви всѧ̑ грѣхѝ моѧ̑. ви́ждь, ꙗ҆́кѡ ᲂу҆мно́жи­ша­сѧ па́че вла̑съ главы̀ моеѧ̀ без­за­кѡ́нїѧ моѧ̑. ко́е ᲂу҆́бѡ не содѣ́ѧхъ ѕло̀; кі́й грѣ́хъ не сот­во­ри́хъ; ко́е ѕло̀ не воѡбра­зи́хъ въ дꙋшѝ мое́й; ᲂу҆же́ бо и҆ дѣ́лы содѣ́ѧхъ: блꙋ́дъ, пре­лю­бо­дѣ́йство, го́рдость, киче́нїе, ᲂу҆коре́нїе, хꙋлꙋ̀, праз­дносло́вїе, смѣ́хъ не­по­до́бный, пїѧ́нство, гор­та­но­бѣ́сїе, ѡ҆б̾ѧде́нїе, не́на­висть, за́висть, сребро­лю́бїе, лю­бос­тѧ­жа́нїе, лихои́мство, са­мо­лю́бїе, сла­во­лю́бїе, хище́нїе, непра́вдꙋ, ѕлопрїѡбрѣ́тенїе, ре́вность, ѡ҆кле­ве­та́нїе, без­за­ко́нїе: всѧ́кое моѐ чꙋ́вство, и҆ всѧ́кїй ᲂу҆́дъ ѡ҆ск­верни́хъ, рас­тли́хъ, не­потре́бенъ сот­во­ри́хъ, дѣ́ла­те­ли­ще бы́въ всѧ́чески дїа́воле. и҆ вѣ́мъ, гдⷭ҇и, ꙗ҆́кѡ без­за­кѡ́нїѧ моѧ̑ прев­зы­до́ша главꙋ̀ мою̀: но безмѣ́рно є҆́сть мно́жест­во щедро́тъ твои́хъ, и҆ млⷭ҇ть неизре­че́нна неѕло́бивыѧ твоеѧ̀ бл҃гости, и҆ нѣ́сть грѣ́хъ по­бѣж­да́ющь чл҃вѣ­ко­лю́бїе твоѐ. тѣ́мже, пречꙋ́дный цр҃ю̀, неѕло́биве гдⷭ҇и, ᲂу҆дивѝ и҆ на мнѣ̀ грѣ́шнѣмъ млⷭ҇ти твоѧ̑, по­ка­жѝ бл҃гости твоеѧ̀ си́лꙋ, и҆ ꙗ҆вѝ крѣ́пость бл҃гоꙋтро́бнагѡ млⷭ҇рдїѧ твое­гѡ̀, и҆ ѡ҆браща́ющасѧ прїи­ми́ мѧ грѣ́шнаго. Прїи­ми́ мѧ, ꙗ҆́коже прїѧ́лъ є҆сѝ блꙋ́днаго, разбо́йника, блꙋдни́цꙋ: прїи­ми́ мѧ пре­безмѣ́рнѣ и҆ сло́вомъ, и҆ дѣ́ломъ, и҆ по́хотїю безмѣ́стною, и҆ по­мышле́нїемъ без­сло­ве́снымъ согрѣ­ши́вша тебѣ̀. и҆ ꙗ҆́коже во є҆ди­но­на­де­сѧ́тый ча́съ прише́дшихъ прїѧ́лъ є҆сѝ, ничто́же досто́йнѡ содѣ́лав­шихъ, та́кѡ прїи­мѝ и҆ менѐ грѣ́шнаго: мно́гѡ бо согрѣ­ши́хъ и҆ ѡ҆ск­верни́хсѧ, и҆ ѡ҆печа́лихъ дх҃а твое­го̀ ст҃а́го, и҆ ѡ҆горчи́хъ чл҃вѣ­ко­лю́бнꙋю ᲂу҆тро́бꙋ твою̀, и҆ дѣ́ломъ, и҆ сло́вомъ, и҆ по­мышле́нїемъ, въ нощѝ и҆ во днѝ, ꙗ҆вле́ннѣ же и҆ неѧвле́ннѣ, во́лею же и҆ нево́лею. и҆ вѣ́мъ, ꙗ҆́кѡ предс­та́виши грѣхѝ моѧ̑ пре́до мно́ю та­ко­вы̑, ꙗ҆ковы̑ же мно́ю содѣ́ѧшасѧ, и҆ и҆стѧ́жеши сло́во со мно́ю, ѡ҆ и҆́хже ра́зꙋ­момъ непро­ще́ннѡ согрѣ­ши́хъ. Но гдⷭ҇и, гдⷭ҇и, да не првⷣнымъ сꙋдо́мъ твои́мъ, нижѐ ꙗ҆́рос­тїю твое́ю ѡ҆бличи́ши мѧ̀, нижѐ гнѣ́вомъ твои́мъ нака́жеши мѧ̀. поми́лꙋй мѧ̀, гдⷭ҇и, ꙗ҆́кѡ не то́кмѡ не́мо­щенъ є҆́смь, но и҆ твоѐ є҆́смь созда́нїе. Ты̀ ᲂу҆́бѡ, гдⷭ҇и, ᲂу҆твер­ди́лъ є҆сѝ на мнѣ̀ стра́хъ тво́й: а҆́зъ же лꙋка́вое пред̾ тобо́ю сот­во­ри́хъ. тебѣ̀ ᲂу҆́бѡ є҆ди́номꙋ согрѣ­ши́хъ: но молю́ тѧ, не вни́ди въ сꙋ́дъ съ рабо́мъ твои́мъ: а҆́ще бо без­за­кѡ́нїѧ на́зриши, гдⷭ҇и, гдⷭ҇и, кто̀ пос­тои́тъ; а҆́зъ бо є҆́смь пꙋчи́на грѣха̀, и҆ нѣ́смь досто́инъ, нижѐ дово́ленъ воз­зрѣ́ти, и҆ ви́дѣти на вы­со­тꙋ̀ нбⷭ҇нꙋю, ѿ мно́жест­ва грѣхѡ́въ мои́хъ, и҆́хже нѣ́сть числа̀: всѧ́кое бо ѕло­дѣѧ́нїе, и҆ кова́рство, и҆ ᲂу҆хищре́нїе са­та­ни­но̀, ѕло­помнѣ̑нїѧ и҆ совѣ́тѡ­ва­нїѧ ко грѣхꙋ̀, и҆ и҆ны̑ѧ тьмо­чи́слєнныѧ стра̑сти не ѡ҆скꙋдѣ́ша ѿ менє̀. кі́ими бо не рас­тли́хсѧ грѣхи̑; кі́ими не со­дер­жа́хсѧ ѕлы́ми; всѧ́къ грѣ́хъ содѣ́ѧхъ, всѧ́кꙋю не­чис­то­тꙋ̀ вложи́хъ въ дꙋ́шꙋ мою̀: не­потре́бенъ бы́хъ тебѣ̀ бг҃ꙋ моемꙋ̀, и҆ че­ло­вѣ́кѡмъ. кто̀ возс­та́витъ мѧ̀ въ си­це­ва̑ѧ ѕла̑ѧ, и҆ толи̑ка па́дшаго согрѣ­шє́нїѧ; Гдⷭ҇и бж҃е мо́й, на тѧ̀ ᲂу҆пова́хъ, а҆́ще є҆́сть мѝ сп҃се́нїѧ ᲂу҆пова́нїе, а҆́ще по­бѣж­да́етъ чл҃вѣ­ко­лю́бїе твоѐ мно́жєст­ва без­за­ко́нїй мои́хъ, бꙋ́ди мѝ сп҃си́тель, и҆ по щедро́тамъ твои̑мъ и҆ млⷭ҇темъ твои̑мъ, ѡ҆сла́би, ѡ҆ста́ви, прос­ти́ ми всѧ̑, є҆ли̑ка тѝ согрѣ­ши́хъ, ꙗ҆́кѡ мно́гихъ ѕѡ́лъ и҆спо́лнисѧ дꙋша̀ моѧ̀, и҆ нѣ́сть во мнѣ̀ сп҃се́нїѧ наде́жды. Поми́лꙋй мѧ̀, бж҃е, по вели́цѣй млⷭ҇ти твое́й, и҆ не возда́ждь мѝ по дѣлѡ́мъ мои̑мъ, и҆ не ѡ҆сꙋди́ мѧ по дѣѧ́нїємъ мои̑мъ: но ѡ҆братѝ, зас­тꙋ­пѝ, и҆зба́ви дꙋ́шꙋ мою̀ ѿ со­возрас­та́ющихъ є҆́й ѕѡ́лъ, и҆ лю́тыхъ вос­прїѧ́тїй. Сп҃си́ мѧ ра́ди млⷭ҇ти твоеѧ̀: да и҆дѣ́же ᲂу҆мно́житсѧ грѣ́хъ, преиз̾ѡби́лꙋетъ бл҃года́ть твоѧ̀. и҆ восх­ва­лю̀, и҆ про­сла́влю тѧ̀ всег­да̀, всѧ̑ дни̑ жи­во­та̀ моегѡ̀. Ты́ бо є҆сѝ бг҃ъ ка́ющих­сѧ, и҆ сп҃съ согрѣ­ша́ющихъ, и҆ тебѣ̀ сла́вꙋ воз­сы­ла́емъ, со без­на­ча́льнымъ твои́мъ ѻ҆ц҃е́мъ, и҆ прест҃ы́мъ и҆ бл҃ги́мъ и҆ жи­вот­во­рѧ́щимъ твои́мъ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва ст҃а́гѡ і҆ѡа́нна да­мас­ки­на̀, є҃:</h2>\n<p>Влⷣко гдⷭ҇и і҆и҃се хрⷭ҇тѐ бж҃е на́шъ, є҆ди́не и҆мѣ́ѧй вла́сть че­ло­вѣ́кѡмъ ѡ҆ставлѧ́ти грѣхѝ: ꙗ҆́кѡ бл҃гъ и҆ чл҃вѣ­ко­лю́бецъ пре́зри моѧ̑ всѧ̑ въ вѣ́дѣнїи и҆ не въ вѣ́дѣнїи пре­грѣ­шє́нїѧ: и҆ сподо́би мѧ̀ неѡ­сꙋж­де́ннѡ при­час­ти́тисѧ бжⷭ҇твенныхъ, и҆ пре­сла́вныхъ, и҆ пречⷭ҇тыхъ, и҆ жи­вот­во­рѧ́щихъ твои́хъ та̑инъ, не въ тѧ́жесть, ни въ мꙋ́кꙋ, ни въ при­ло­же́нїе грѣхѡ́въ: но во ѡ҆чище́нїе, и҆ ѡ҆сщ҃е́нїе, и҆ ѡ҆брꙋче́нїе бꙋ́дꙋ­ща­гѡ жи­во­та̀ и҆ црⷭ҇твїѧ, въ стѣ́нꙋ и҆ по́мощь, и҆ въ воз­ра­же́нїе сопро­ти́вныхъ, во и҆стребле́нїе мно́гихъ мои́хъ согрѣ­ше́нїй. ты́ бо є҆сѝ бг҃ъ млⷭ҇ти, и҆ щедро́тъ, и҆ чл҃вѣ­ко­лю́бїѧ: и҆ тебѣ̀ сла́вꙋ воз­сы­ла́емъ, со ѻ҆ц҃е́мъ и҆ ст҃ы́мъ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва ст҃а́гѡ васі́лїа вели́кагѡ, ѕ҃:</h2>\n<p>Вѣ́мъ, гдⷭ҇и, ꙗ҆́кѡ не­дос­то́йнѣ при­ча­ща́юсѧ пречⷭ҇тагѡ твое­гѡ̀ тѣ́ла и҆ чтⷭ҇ны́ѧ твоеѧ̀ кро́ве: и҆ пови́ненъ є҆́смь, и҆ сꙋ́дъ себѣ̀ ꙗ҆́мъ и҆ пїю̀, не раз­сꙋж­да́ѧ тѣ́ла и҆ кро́ве тебє̀ хрⷭ҇та̀ и҆ бг҃а моегѡ̀: но на щедрѡ́ты твоѧ̑ дерза́ѧ, при­хож­дꙋ̀ къ тебѣ̀ ре́кшемꙋ: ꙗ҆ды́й мою̀ пло́ть, и҆ пїѧ́й мою̀ кро́вь, во мнѣ̀ пре­бы­ва́етъ, и҆ а҆́зъ въ не́мъ. Оу҆млⷭ҇рдисѧ ᲂу҆̀бо, гдⷭ҇и, и҆ не ѡ҆бличи́ мѧ грѣ́шнаго, но сот­во­рѝ со мно́ю по млⷭ҇ти твое́й: и҆ да бꙋ́дꙋтъ мѝ ст҃а̑ѧ сїѧ̑ во и҆сцѣле́нїе и҆ ѡ҆чище́нїе, и҆ прос­вѣ­ще́нїе, и҆ сохра­не́нїе, и҆ сп҃се́нїе, и҆ во ѡ҆сщ҃е́нїе дꙋшѝ и҆ тѣ́ла: во ѿгна́нїе всѧ́кагѡ мечта́нїѧ, и҆ лꙋка́вагѡ дѣѧ́нїѧ, и҆ дѣ́йства дїа́вольс­ка­гѡ, мы́сленнѣ во ᲂу҆десѣ́хъ мои́хъ дѣ́йст­вꙋе­ма­гѡ: въ дер­зно­ве́нїе и҆ любо́вь, ꙗ҆́же къ тебѣ̀: во и҆справле́нїе житїѧ̀, и҆ ᲂу҆тверж­де́нїе, въ воз­ра­ще́нїе добро­дѣ́тели и҆ со­вер­ше́нства: во и҆сполне́нїе за́по­вѣ­дей, въ дх҃а ст҃а́гѡ ѻ҆бще́нїе, въ напꙋ́тїе жи­во­та̀ вѣ́чнагѡ: во ѿвѣ́тъ бл҃гопрїѧ́тенъ на стра́шнѣмъ сꙋди́щи твое́мъ: не въ сꙋ́дъ и҆лѝ во ѡ҆сꙋжде́нїе.</p>\n<h2>Мл҃тва ст҃а́гѡ сѷмеѡ́на но́вагѡ бг҃осло́ва, з҃:</h2>\n<p>Ѿ скве́рныхъ ᲂу҆сте́нъ, ѿ ме́рз­ка­гѡ се́рдца, ѿ нечи́стагѡ ѧ҆зы́ка, ѿ дꙋшѝ ѡ҆ск­верне́ны, прїи­мѝ моле́нїе, хрⷭ҇тѐ мо́й, и҆ не пре́зри мои́хъ ни слове́съ, нижѐ ѻ҆бразѡ́въ, нижѐ безс­тꙋ́дїѧ. Да́ждь мѝ дер­зно­ве́ннѡ глаго́лати, ꙗ҆̀же хощꙋ̀, хрⷭ҇тѐ мо́й, па́че же и҆ наꙋчи́ мѧ, что́ ми по­до­ба́етъ твори́ти и҆ глаго́лати. Согрѣ­ши́хъ па́че блꙋдни́цы, ꙗ҆́же ᲂу҆вѣ́дѣ, гдѣ̀ ѡ҆бита́еши, мѵ́ро кꙋпи́вши, прїи́де де́рзос­тнѣ пома́зати твоѝ но́зѣ, бг҃а моегѡ̀, влⷣки и҆ хрⷭ҇та̀ моегѡ̀. Ꙗ҆́коже ѻ҆́нꙋ не ѿри́нꙋлъ є҆сѝ прише́дшꙋю ѿ се́рдца, нижѐ менє̀ воз­гнꙋ­ша́йсѧ, сло́ве: твои́ же мѝ пода́ждь но́зѣ, и҆ держа́ти и҆ цѣ­ло­ва́ти, и҆ стрꙋѧ́ми сле́зными, ꙗ҆́кѡ мно­го­цѣ́ннымъ мѵ́ромъ, сїѧ̑ де́рзос­тнѡ пома́зати. Ѡ҆мы́й мѧ̀ слеза́ми мои́ми, ѡ҆чи́сти мѧ̀ и҆́ми, сло́ве. Ѡ҆ста́ви и҆ пре­грѣ­шє́нїѧ моѧ̑, и҆ проще́нїе мѝ пода́ждь. Вѣ́си ѕѡ́лъ мно́жест­во, вѣ́си и҆ стрꙋ́пы моѧ̑, и҆ ꙗ҆́звы зри́ши моѧ̑, но и҆ вѣ́рꙋ вѣ́си, и҆ произ­во­ле́нїе зри́ши, и҆ воз­ды­ха́нїе слы́шиши. Не таи́тсѧ тебє̀, бж҃е мо́й, тво́рче мо́й, и҆зба́ви­те­лю мо́й, нижѐ ка́плѧ сле́знаѧ, нижѐ ка́пли ча́сть нѣ́каѧ. Не­со­дѣ́ланное моѐ ви́дѣстѣ ѻ҆́чи твоѝ, въ кни́зѣ же твое́й и҆ є҆щѐ не­со­дѣ̑ѧннаѧ напи̑сана тебѣ̀ сꙋ́ть. Ви́ждь смире́нїе моѐ, ви́ждь трꙋ́дъ мо́й є҆ли́къ, и҆ грѣхѝ всѧ̑ ѡ҆ста́ви мѝ, бж҃е всѧ́чес­кихъ: да чи́стымъ се́рд­цемъ, при­тре́петною мы́слїю, и҆ дꙋше́ю сокрꙋ­ше́нною, неск­ве́рныхъ твои́хъ при­ча­щꙋ́сѧ и҆ прест҃ы́хъ та̑инъ, и҆́миже ѡ҆живлѧ́етсѧ и҆ ѡ҆божа́етсѧ всѧ́къ ꙗ҆ды́й же и҆ пїѧ́й чи́стымъ се́рд­цемъ: ты́ бо ре́клъ є҆сѝ, влⷣко мо́й: всѧ́къ ꙗ҆ды́й мою̀ пло́ть, и҆ пїѧ́й мою̀ кро́вь, во мнѣ̀ ᲂу҆́бѡ се́й пре­бы­ва́етъ, въ не́мже и҆ а҆́зъ є҆́смь. И҆́стинно сло́во всѧ́ко влⷣки и҆ бг҃а моегѡ̀: бжⷭ҇твенныхъ бо при­ча­ща́ѧйсѧ и҆ бг҃от­во­рѧ́щихъ бл҃года́тей, не ᲂу҆́бѡ є҆́смь є҆ди́нъ, но съ тобо́ю, хрⷭ҇тѐ мо́й, свѣ́томъ трисо́лнечнымъ, прос­вѣ­ща́ющимъ мі́ръ. Да ᲂу҆́бѡ не є҆ди́нъ пребꙋ́дꙋ кромѣ̀ тебє̀ жи­во­да́вца, дыха́нїѧ моегѡ̀, жи­во­та̀ моегѡ̀, ра́до­ва­нїѧ моегѡ̀, сп҃се́нїѧ мі́рꙋ. Сегѡ̀ ра́ди къ тебѣ̀ прис­тꙋ­пи́хъ, ꙗ҆́коже зри́ши, со слеза́ми, и҆ дꙋше́ю сокрꙋ­ше́нною. И҆збавле́нїѧ мои́хъ пре­грѣ­ше́нїй прошꙋ̀ прїѧ́ти мѝ, и҆ твои́хъ жи­во­да́тель­ныхъ и҆ не­по­ро́чныхъ та́инс­твъ при­час­ти́тисѧ неѡ­сꙋж­де́ннѡ, да пребꙋ́деши, ꙗ҆́коже ре́клъ є҆сѝ, со мно́ю треѻкаѧ́ннымъ: да не кромѣ̀ ѡ҆брѣ́тъ мѧ̀ твоеѧ̀ бл҃года́ти, преле́стникъ восхи́титъ мѧ̀ льсти́внѣ, и҆ пре­льс­ти́въ ѿведе́тъ бг҃от­во­рѧ́щихъ твои́хъ слове́съ. Сегѡ̀ ра́ди къ тебѣ̀ припа́даю, и҆ те́плѣ вопїю́ ти: ꙗ҆́коже блꙋ́днаго прїѧ́лъ є҆сѝ, и҆ блꙋдни́цꙋ прише́дшꙋю: та́кѡ прїи­ми́ мѧ блꙋ́днаго и҆ скве́рнаго, ще́дре. Дꙋше́ю сокрꙋ­ше́нною, ны́нѣ бо къ тебѣ̀ при­хо­дѧ̀, вѣ́мъ, сп҃се, ꙗ҆́кѡ и҆ны́й, ꙗ҆́коже а҆́зъ, не пре­грѣ­шѝ тебѣ̀, нижѐ содѣ́ѧ дѣѧ̑нїѧ, ꙗ҆̀же а҆́зъ содѣ́ѧхъ. Но сїѐ па́ки вѣ́мъ, ꙗ҆́кѡ не вели́чест­во пре­грѣ­ше́нїй, ни грѣхѡ́въ мно́жест­во пре­вос­хо́дитъ бг҃а моегѡ̀ мно́гое дол­го­тер­пѣ́нїе и҆ чл҃вѣ­ко­лю́бїе кра́йнее: но млⷭ҇тїю сос­тра́стїѧ те́плѣ ка́ющыѧ­сѧ, и҆ чи́стиши, и҆ свѣ́тлиши, и҆ свѣ́та твори́ши прича́стни­ки, ѻ҆́бщни­ки бжⷭ҇тва̀ твое­гѡ̀ содѣ́ло­ваѧй не­за­ви́стнѡ, и҆ стра́нное и҆ а҆́гг҃лѡмъ, и҆ че­ло­вѣ́чєс­кимъ мы́слемъ, бесѣ́дꙋеши и҆̀мъ мно́гажды, ꙗ҆́коже дрꙋгѡ́мъ твои̑мъ и҆́стиннымъ. Сїѧ̑ де́рзос­тна творѧ́тъ мѧ̀, сїѧ̑ вперѧ́ютъ мѧ̀, хрⷭ҇тѐ мо́й. И҆ дерза́ѧ твои̑мъ бога̑тымъ къ на́мъ бл҃годѣѧ́нїємъ, ра́дꙋѧсѧ вкꙋ́пѣ и҆ трепе́щѧ, ѻ҆гне́ви при­ча­ща́юсѧ, трава̀ сы́й, и҆ стра́нно чꙋ́до, ѡ҆роша́емь неѡпа́льнѡ, ꙗ҆́коже ᲂу҆́бѡ кꙋ­пи­на̀ дре́вле неѡпа́льнѣ горѧ́щи. Ны́нѣ бл҃года́рною мы́слїю, бл҃года́рнымъ же се́рд­цемъ, бл҃года́рными ᲂу҆десы̀ мои́ми, дꙋшѝ и҆ тѣ́ла моегѡ̀, покла­нѧ́юсѧ и҆ ве­ли­ча́ю, и҆ сла­восло́влю тѧ̀, бж҃е мо́й, ꙗ҆́кѡ бл҃госло­ве́нна сꙋ́ща, ны́нѣ же и҆ во вѣ́ки.</p>\n<h2>Мл҃тва ст҃а́гѡ і҆ѡа́нна зла­тоꙋ́стагѡ, и҃:</h2>\n<p>Бж҃е, ѡ҆сла́би, ѡ҆ста́ви, прос­ти́ ми согрѣ­шє́нїѧ моѧ̑, є҆ли̑ка тѝ согрѣ­ши́хъ, а҆́ще сло́вомъ, а҆́ще дѣ́ломъ, а҆́ще по­мышле́нїемъ, во́лею и҆лѝ нево́лею, ра́зꙋ­момъ и҆лѝ не­ра­зꙋ́мїемъ, всѧ̑ мѝ прос­тѝ, ꙗ҆́кѡ бл҃гъ и҆ чл҃вѣ­ко­лю́бецъ: и҆ мл҃твами пречⷭ҇тыѧ твоеѧ̀ мт҃ре, ᲂу҆́мныхъ твои́хъ слꙋжи́телей и҆ ст҃ы́хъ си́лъ, и҆ всѣ́хъ ст҃ы́хъ, ѿ вѣ́ка тебѣ̀ бл҃гоꙋ­го­ди́вшихъ, неѡ­сꙋж­де́ннѡ бл҃го­во­лѝ прїѧ́ти мѝ ст҃о́е и҆ пречⷭ҇тое твоѐ тѣ́ло, и҆ чтⷭ҇нꙋ́ю кро́вь, во и҆сцѣле́нїе дꙋши́ же и҆ тѣ́ла, и҆ во ѡ҆чище́нїе лꙋка́выхъ мои́хъ по­мышле́нїй. Ꙗ҆́кѡ твоѐ є҆́сть црⷭ҇тво, и҆ си́ла, и҆ сла́ва, со ѻ҆ц҃е́мъ и҆ ст҃ы́мъ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Тогѡ́жде, ѳ҃:</h2>\n<p>Нѣ́смь дово́ленъ, влⷣко гдⷭ҇и, да вни́деши под̾ кро́въ дꙋшѝ моеѧ̀: но поне́же хо́щеши ты̀, ꙗ҆́кѡ чл҃вѣ­ко­лю́бецъ, жи́ти во мнѣ̀, дерза́ѧ прис­тꙋ­па́ю: по­ве­лѣ­ва́еши, да ѿве́рзꙋ двє́ри, ꙗ҆̀же ты̀ є҆ди́нъ созда́лъ є҆сѝ, и҆ вни́деши со чл҃вѣ­ко­лю́бїемъ, ꙗ҆́коже є҆сѝ: вни́деши и҆ прос­вѣ­ща́еши помра­че́нный мо́й по́мыслъ. Вѣ́рꙋю, ꙗ҆́кѡ сїѐ сот­во­ри́ши: не бо̀ блꙋдни́цꙋ со слеза́ми прише́дшꙋю къ тебѣ̀ ѿгна́лъ є҆сѝ: нижѐ мы­та­рѧ̀ ѿве́рглъ є҆сѝ пока́ѧв­ша­сѧ: нижѐ разбо́йника позна́вша црⷭ҇тво твоѐ ѿгна́лъ є҆сѝ: нижѐ гони́телѧ пока́ѧв­ша­сѧ ѡ҆ста́вилъ є҆сѝ, є҆́же бѣ̀: но ѿ покаѧ́нїѧ къ тебѣ̀ прише́дшыѧ всѧ̑, въ ли́цѣ твои́хъ дрꙋгѡ́въ вчини́лъ є҆сѝ, є҆ди́нъ сы́й бл҃госло­ве́нный всег­да̀, ны́нѣ и҆ въ без­ко­нє́чныѧ вѣ́ки. <strong>А҆</strong>ми́нь.</p>\n<h2>Тогѡ́жде, і҃:</h2>\n<p>Гдⷭ҇и і҆и҃се хрⷭ҇тѐ бж҃е мо́й, ѡ҆сла́би, ѡ҆ста́ви, ѡ҆чи́сти и҆ прос­ти́ ми грѣ́шномꙋ, и҆ не­потре́бномꙋ, и҆ не­дос­то́йномꙋ рабꙋ̀ твое­мꙋ̀ пре­грѣ­шє́нїѧ, и҆ согрѣ­шє́нїѧ, и҆ грѣ­хо­па­дє́нїѧ моѧ̑, є҆ли̑ка тѝ ѿ ю҆́ности моеѧ̀, да́же до нас­тоѧ́щагѡ днѐ и҆ часа̀ согрѣ­ши́хъ, а҆́ще въ ра́зꙋмѣ и҆ въ не­ра­зꙋ́мїи, а҆́ще въ сло­ве­сѣ́хъ и҆лѝ дѣ́лѣхъ, и҆лѝ по­мышле́нїихъ и҆ мы́слехъ, и҆ на­чи­на́нїихъ, и҆ всѣ́хъ мои́хъ чꙋ́вст­вахъ. И҆ мл҃твами безсѣ́меннѡ ро́ждшїѧ тѧ̀, пречⷭ҇тыѧ и҆ при­снодв҃ы мр҃і́и, мт҃ре твоеѧ̀, є҆ди́ныѧ не­пос­ты́дныѧ наде́жды и҆ предс­та́тельст­ва и҆ сп҃се́нїѧ моегѡ̀, сподо́би мѧ̀ неѡ­сꙋж­де́ннѡ при­час­ти́тисѧ пречⷭ҇тыхъ, без­сме́ртныхъ, жи­вот­во­рѧ́щихъ и҆ стра́шныхъ твои́хъ та́инс­твъ, во ѡ҆ставле́нїе грѣхѡ́въ и҆ въ жи́знь вѣ́чнꙋю: во ѡ҆сщ҃е́нїе и҆ прос­вѣ­ще́нїе, крѣ́пость, и҆сцѣле́нїе и҆ здра́вїе дꙋши́ же и҆ тѣ́ла, и҆ въ потребле́нїе и҆ все­со­вер­ше́нное по­гꙋбле́нїе лꙋка́выхъ мои́хъ по­мыслѡ́въ, и҆ по­мышле́нїй, и҆ пред­прїѧ́тїй, и҆ нощны́хъ мечта́нїй, те́мныхъ и҆ лꙋка́выхъ дꙋхѡ́въ: ꙗ҆́кѡ твоѐ є҆́сть црⷭ҇тво, и҆ си́ла, и҆ сла́ва, и҆ че́сть, и҆ покло­не́нїе, со ѻ҆ц҃е́мъ и҆ ст҃ы́мъ твои́мъ дх҃омъ, ны́нѣ и҆ при́снѡ, и҆ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва ст҃а́гѡ і҆ѡа́нна да­мас­ки­на̀, а҃і:</h2>\n<p>Пред̾ две́рьми хра́ма твое­гѡ̀ предс­тою̀, и҆ лю́тыхъ по­мышле́нїй не ѿс­тꙋ­па́ю: но ты̀, хрⷭ҇тѐ бж҃е, мы­та­рѧ̀ ѡ҆прав­ди́вый, и҆ ха­на­не́ю поми́ло­ва­вый, и҆ разбо́йникꙋ раѧ̀ двє́ри ѿве́рзый, ѿве́рзи мѝ ᲂу҆трѡ́бы чл҃вѣ­ко­лю́бїѧ твое­гѡ̀, и҆ прїи­ми́ мѧ при­хо­дѧ́ща и҆ при­ка­са́ющасѧ тебѣ̀, ꙗ҆́кѡ блꙋдни́цꙋ, и҆ кро­во­то­чи́вꙋю: ѻ҆́ва ᲂу҆́бѡ кра́ѧ ри́зы твоеѧ̀ коснꙋ́вшисѧ, ᲂу҆до́бь и҆сцѣле́нїе прїѧ́тъ: ѻ҆́ва же пречⷭ҇тѣи твоѝ но́зѣ ᲂу҆держа́вши, раз­рѣ­ше́нїе грѣхѡ́въ по­не­сѐ. А҆́зъ же ѻ҆каѧ́нный всѐ твоѐ тѣ́ло дерза́ѧ вос­прїѧ́ти, да не ѡ҆пале́нъ бꙋ́дꙋ: но прїи­ми́ мѧ ꙗ҆́коже ѻ҆́ныѧ, и҆ прос­вѣ­тѝ моѧ̑ дꙋшє́внаѧ чꙋ̑вства, по­па­лѧ́ѧ моѧ̑ грѣхѡ́вныѧ вины̑, мл҃твами безсѣ́меннѡ ро́ждшїѧ тѧ̀, и҆ нбⷭ҇ныхъ си́лъ: ꙗ҆́кѡ бл҃госло­ве́нъ є҆сѝ во вѣ́ки вѣкѡ́въ. <strong>А҆</strong>ми́нь.</p>\n<h2>Мл҃тва ст҃а́гѡ і҆ѡа́нна зла­тоꙋ́стагѡ, в҃і:</h2>\n<p>Вѣ́рꙋю, гдⷭ҇и, и҆ и҆сповѣ́дꙋю, ꙗ҆́кѡ ты̀ є҆сѝ вои́стиннꙋ хрⷭ҇то́съ, сн҃ъ бг҃а жива́гѡ, прише́дый въ мі́ръ грѣ̑шныѧ сп҃стѝ, ѿ ни́хже пе́рвый є҆́смь а҆́зъ. Е҆щѐ вѣ́рꙋю, ꙗ҆́кѡ сїѐ є҆́сть са́мое пречⷭ҇тое тѣ́ло твоѐ, и҆ сїѧ̀ са́маѧ є҆́сть чтⷭ҇на́ѧ кро́вь твоѧ̀. Молю́сѧ ᲂу҆̀бо тебѣ̀: поми́лꙋй мѧ̀, и҆ прос­ти́ ми пре­грѣ­шє́нїѧ моѧ̑, вѡ́льнаѧ и҆ невѡ́льнаѧ, ꙗ҆̀же сло́вомъ, ꙗ҆̀же дѣ́ломъ, ꙗ҆̀же вѣ́дѣ­нїемъ и҆ невѣ́дѣ­нїемъ, и҆ сподо́би мѧ̀ неѡ­сꙋж­де́ннѡ при­час­ти́тисѧ пречⷭ҇тыхъ твои́хъ та́инс­твъ, во ѡ҆ставле́нїе грѣхѡ́въ, и҆ въ жи́знь вѣ́чнꙋю. <strong>А҆</strong>ми́нь.</p>\n<p><strong>При­хо­дѧ́й же при­час­ти́тисѧ, глаго́ли въ себѣ̀ нас­тоѧ́щыѧ стїхѝ ме­тафра́ста:</strong></p>\n<p>Сѐ прис­тꙋ­па́ю къ бжⷭ҇твенно­мꙋ при­ча­ще́нїю.<br />\n<strong>С</strong>одѣ́телю, да не ѡ҆пали́ши мѧ̀ прїѡб­ще́нїемъ:<br />\n<strong>Ѻ҆́</strong>гнь бо є҆сѝ, не­дос­тѡ́йныѧ по­па­лѧ́ѧй.<br />\n<strong>Н</strong>о ᲂу҆́бѡ ѡ҆чи́сти мѧ̀ ѿ всѧ́кїѧ скве́рны.</p>\n<p><strong>Та́же:</strong></p>\n<p><strong>[Конда́къ, гла́съ ѕ҃:] В</strong>е́чери твоеѧ̀ та́йныѧ дне́сь, сн҃е бж҃їй, / прича́стни­ка мѧ̀ прїи­мѝ: / не бо̀ врагѡ́мъ твои̑мъ та́йнꙋ повѣ́мъ, / ни лобза́нїѧ тѝ да́мъ, ꙗ҆́кѡ і҆ꙋ́да, / но ꙗ҆́кѡ разбо́йникъ и҆сповѣ́даю тѧ̀: // по­мѧ­ни́ мѧ, гдⷭ҇и, во црⷭ҇твїи твое́мъ.</p>\n<p><strong>И҆ стїхѝ:</strong></p>\n<p>Бг҃от­во­рѧ́щꙋю кро́вь ᲂу҆жасни́сѧ, че­ло­вѣ́че, зрѧ̀:<br />\n<strong>Ѻ҆́</strong>гнь бо є҆́сть, не­дос­тѡ́йныѧ по­па­лѧ́ѧй.<br />\n<strong>Б</strong>жⷭ҇твенное тѣ́ло и҆ ѡ҆божа́етъ мѧ̀ и҆ пита́етъ:<br />\n<strong>Ѡ҆</strong>божа́етъ дꙋ́хъ, ᲂу҆́мъ же пита́етъ стра́ннѡ.</p>\n<p><strong>Та́же тро­па­рѝ:</strong></p>\n<p>Оу҆слади́лъ мѧ̀ є҆сѝ любо́вїю, хрⷭ҇тѐ, / и҆ и҆змѣни́лъ мѧ̀ є҆сѝ бжⷭ҇твеннымъ твои́мъ раче́нїемъ: / но по­па­лѝ ѻ҆гне́мъ не­ве­ще́ст­веннымъ грѣхѝ моѧ̑, / и҆ насы́ти­ти­сѧ є҆́же въ тебѣ̀ наслаж­де́нїѧ сподо́би, / да ликꙋ́ѧ воз­ве­ли­ча́ю, бл҃же, // два̀ пришє́ствїѧ твоѧ̑.</p>\n<p><strong>[І҆́косъ:] В</strong>о свѣ́тлос­техъ ст҃ы́хъ твои́хъ ка́кѡ вни́дꙋ не­дос­то́йный; / а҆́ще бо дер­знꙋ̀ совни́ти въ черто́гъ, / ѻ҆де́жда мѧ̀ ѡ҆блича́етъ, ꙗ҆́кѡ нѣ́сть бра́чна, / и҆ свѧ́занъ и҆зве́рженъ бꙋ́дꙋ ѿ а҆́гг҃лѡвъ: / ѡ҆чи́сти, гдⷭ҇и, скве́рнꙋ дꙋшѝ моеѧ̀, // и҆ сп҃си́ мѧ, ꙗ҆́кѡ чл҃вѣ­ко­лю́бецъ.</p>\n<p><strong>Та́же мл҃твꙋ:</strong></p>\n<p>Влⷣко чл҃вѣ­ко­лю́бче, гдⷭ҇и і҆и҃се хрⷭ҇тѐ бж҃е мо́й, да не въ сꙋ́дъ мѝ бꙋ́дꙋтъ ст҃а̑ѧ сїѧ̑, за є҆́же не­дос­то́йнꙋ мѝ бы́ти: но во ѡ҆чище́нїе и҆ ѡ҆сщ҃е́нїе дꙋши́ же и҆ тѣ́ла, и҆ во ѡ҆брꙋче́нїе бꙋ́дꙋщїѧ жи́зни и҆ црⷭ҇твїѧ. Мнѣ́ же є҆́же при­лѣплѧ́тисѧ бг҃ꙋ бл҃го є҆́сть, по­ла­га́ти во гдⷭ҇ѣ ᲂу҆пова́нїе сп҃се́нїѧ моегѡ̀.</p>\n<p><strong>И҆ па́ки:</strong></p>\n<p><strong>[Конда́къ, гла́съ ѕ҃:] В</strong>е́чери твоеѧ̀ та́йныѧ дне́сь, сн҃е бж҃їй, / прича́стни­ка мѧ̀ прїи­мѝ: / не бо̀ врагѡ́мъ твои̑мъ та́йнꙋ повѣ́мъ, / ни лобза́нїѧ тѝ да́мъ, ꙗ҆́кѡ і҆ꙋ́да, / но ꙗ҆́кѡ разбо́йникъ и҆сповѣ́даю тѧ̀: // по­мѧ­ни́ мѧ, гдⷭ҇и, во црⷭ҇твїи твое́мъ.</p>\n"
}